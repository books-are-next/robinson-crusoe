<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="XI">
    <meta name="apple-mobile-web-app-capable" content="yes">
    <title>XI</title>
    <link rel="stylesheet" href="./style/style.min.css" media="screen" integrity="sha256-bkYAKKbty6Urm53n6a6CsGXteoeLa0H0lTaDh1TpOAQ=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./robinson_crusoe_014.html">
    <link rel="next" href="./robinson_crusoe_016.html">
    <meta name="nb-order" content="14">
    <link rel="self" href="robinson_crusoe_015.html">
    <meta name="nb-identifier" content="defoe-robinson-crusoe-cfdd379">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="6156" data-nb-chars="36724">
    <nav role="doc-toc">
      <ul class="plain section">
        <li><a href="robinson_crusoe_005.html">I</a></li>
        <li><a href="robinson_crusoe_006.html">II</a></li>
        <li><a href="robinson_crusoe_007.html">III</a></li>
        <li><a href="robinson_crusoe_008.html">IV</a></li>
        <li><a href="robinson_crusoe_009.html">V</a></li>
        <li><a href="robinson_crusoe_010.html">VI</a></li>
        <li><a href="robinson_crusoe_011.html">VII</a></li>
        <li><a href="robinson_crusoe_012.html">VIII</a></li>
        <li><a href="robinson_crusoe_013.html">IX</a></li>
        <li><a href="robinson_crusoe_014.html">X</a></li>
        <li><a href="robinson_crusoe_015.html">XI</a></li>
        <li><a href="robinson_crusoe_016.html">XII</a></li>
        <li><a href="robinson_crusoe_017.html">XIII</a></li>
        <li><a href="robinson_crusoe_018.html">XIV</a></li>
        <li><a href="robinson_crusoe_019.html">XV</a></li>
        <li><a href="robinson_crusoe_020.html">XVI</a></li>
        <li><a href="robinson_crusoe_021.html">XVII</a></li>
        <li><a href="robinson_crusoe_022.html">XVIII</a></li>
        <li><a href="robinson_crusoe_023.html">XIX</a></li>
        <li><a href="robinson_crusoe_024.html">XX</a></li>
        <li><a href="robinson_crusoe_025.html">XXI</a></li>
        <li><a href="robinson_crusoe_026.html">XXII</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./robinson_crusoe_014.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">XI</span></h1>
        <section>
          <p class="chunk" data-nb-ref-number="2" data-nb-words="401" data-nb-chars="2321"><span class="idea" data-nb-ref-number="2" id="idea2" data-nb-words="401" data-nb-chars="2321">Všechna spokojenost s&nbsp;dosaženým blahobytem nedovedla však zapudit Robinsonovu touhu po&nbsp;domově&nbsp;– či&nbsp;spíše po&nbsp;lidské společnosti. A&nbsp;tak se&nbsp;počal zabývat svým plánem na&nbsp;zbudování lodi. Nalezl brzy strom, jejž považoval za&nbsp;vhodný. A&nbsp;pustil se&nbsp;horlivě do&nbsp;porážení. Nabrousiv si&nbsp;nejvhodnější sekery, podtínal strom, jak viděl v&nbsp;Brazílii chodě okolo, aby vytvořil kolem stromu hluboký vrub asi ve&nbsp;výši svých kyčlí. Pak jej opřel ze&nbsp;všech stran tyčemi, vyjímaje tu, kam chtěl, aby padl. Byla to&nbsp;krušná práce, ale pomalu se&nbsp;naučil mávat sekerou správně a&nbsp;vést ránu s&nbsp;jistotou. A&nbsp;když jednoho rána po&nbsp;malé noční vichřici přišel ke&nbsp;stromu, shledal, že&nbsp;mu&nbsp;vítr práci zkrátil&nbsp;– jeho strom ležel sražen na&nbsp;zemi, čistě ulomen ve&nbsp;vrubu. Ale teprve teď viděl Robinson, že&nbsp;je&nbsp;jeho úloha těžší, nežli si&nbsp;představoval. Větve, ve&nbsp;které se&nbsp;strom asi ve&nbsp;výši osmi metrů rozděloval, byly mohutné a&nbsp;dlouhé a&nbsp;zadržely strom šikmo, takže na&nbsp;zemi ležely vlastně jeho polámané větve. Ale pustil se&nbsp;do&nbsp;práce a&nbsp;konečně po&nbsp;mnohém parném dni přeťal kmen pod větvemi a&nbsp;dostal jej tak šťastně na&nbsp;zem a&nbsp;mohl přikročit k&nbsp;opracování. Byl však nucen každý krok a&nbsp;každý kus práce rozmyslit a&nbsp;vlastně vymyslit znovu sám, neboť jako při všem poznával i&nbsp;zde, jak velmi málo byl za&nbsp;dřívějšího života všímavým k&nbsp;tomu, co&nbsp;viděl dělat kolem sebe. Domníval se, že&nbsp;ví&nbsp;velmi dobře, jak Brazilci dlabou své lodice. Teď poznal, že&nbsp;neví vlastně skoro nic. Nevěděl dobře ani, má-li začít nejdříve s&nbsp;vnitřním žlabem, a&nbsp;až bude hotov, osekat zevní tvar, anebo naopak. Konečně rozhodl, že&nbsp;začne s&nbsp;vnitřkem, neboť kdyby se&nbsp;mu&nbsp;to&nbsp;nezdařilo, byla by&nbsp;práce s&nbsp;opracováním zmařena. Nasekal do&nbsp;kmene z&nbsp;vrchu řadu hlubokých příčných vrubů a&nbsp;odsekával a&nbsp;odštípával pak dřevo mezi vruby zbylé, aby dostal rovnou horní plochu. Na&nbsp;tu&nbsp;si&nbsp;načrtl uhlem obrys vnitřního žlabu loďky a&nbsp;počal hloubit. Sekerou, dlátem, ohněm&nbsp;– neboť na&nbsp;velké ploše člunu to&nbsp;bylo snadné a&nbsp;oheň napomáhal výborně a&nbsp;ulehčoval práci znamenitě. Přesto nebyla nikterak snadnou a&nbsp;stála množství potu a&nbsp;mozolů. Konečně byl jakž takž hotov a&nbsp;osekal kmen i&nbsp;z&nbsp;vnější strany, pokud to&nbsp;při rovné poloze člunu mohl, a&nbsp;přistoupil k&nbsp;jeho obrácení dnem vzhůru. Připravil si&nbsp;tlusté válce napříč vedle člunu, aby na&nbsp;ně&nbsp;loďku převrhl. Ale běda! Ani s&nbsp;napětím všech sil nemohl jí&nbsp;hnout! Použil sochoru, lopotil se&nbsp;do&nbsp;úpadu&nbsp;– ale marně.</span></p>
          <p class="chunk" data-nb-ref-number="3" data-nb-words="137" data-nb-chars="775"><span class="idea" data-nb-ref-number="3" id="idea3" data-nb-words="137" data-nb-chars="775">Zpocen a&nbsp;skleslý usedl na&nbsp;pahýl větve a&nbsp;hleděl na&nbsp;své dílo. A&nbsp;zmocnila se&nbsp;ho&nbsp;hrozná malomyslnost. Ve&nbsp;svém nadšení myslil toliko na&nbsp;práci s&nbsp;vytesáním lodi a&nbsp;ani mu&nbsp;nenapadlo pomyslit na&nbsp;její váhu! A&nbsp;k&nbsp;tomu si&nbsp;vybral kmen, že&nbsp;by&nbsp;mu&nbsp;jej byl jistě záviděl král Šalamoun při stavbě svého chrámu. Téměř dva metry v&nbsp;průměru a&nbsp;přes osm metrů délky. Pokud jej pozoroval, jenom jak tu&nbsp;ležel na&nbsp;kraji lesa, zdál se&nbsp;mu&nbsp;člun malou loďkou&nbsp;– okolní velikáni klamali oko. Teď však nahlížel, jakého to&nbsp;robil obra. A&nbsp;zasmál se&nbsp;trpce, uváživ, že&nbsp;na&nbsp;takových lodích může plout i&nbsp;pětadvacet námořníků! Opravdu, nemohl pochopit, jak je&nbsp;to&nbsp;možné, že&nbsp;byl tak hrozně zaslepen. Nemohl-li hnout ani poměrně lehkým, tenkostěnným lodním člunem, jak chtěl hnout tímto kolosem se&nbsp;stěnami tlustými na&nbsp;stopu?</span></p>
          <p class="chunk" data-nb-ref-number="4" data-nb-words="52" data-nb-chars="288"><span class="idea" data-nb-ref-number="4" id="idea4" data-nb-words="52" data-nb-chars="288">Napadlo mu, že&nbsp;by&nbsp;snad mohl vyhloubit průplav až&nbsp;ke&nbsp;člunu a&nbsp;podhrabat jej a&nbsp;tak dostat na&nbsp;vodu. Ale zavrhl tento nápad jako ještě horší nesmysl. Od&nbsp;moře sem bylo přes tři sta kroků&nbsp;– ale byla tu&nbsp;výšinka, břeh stoupal neustále, a&nbsp;vybudování takového průplavu bylo by&nbsp;vyžadovalo deseti let.</span></p>
          <p class="chunk" data-nb-ref-number="5" data-nb-words="46" data-nb-chars="289"><span class="idea" data-nb-ref-number="5" id="idea5" data-nb-words="46" data-nb-chars="289">Ale zkušenost zocelila již jeho mysl a&nbsp;ukula jeho povahu. Vy­střízlivěv teď ze&nbsp;svého zaslepení, nezoufal. Pocítil spíše skoro posměšnou útrpnost se&nbsp;svým zklamáním. Opravdu, byl velmi silně zaujat svou myšlenkou na&nbsp;opuštění ostrova, že&nbsp;mohl pracovat tak slepě.&nbsp;– Vzal své náčiní a&nbsp;šel domů.</span></p>
          <p class="chunk" data-nb-ref-number="6" data-nb-words="117" data-nb-chars="686"><span class="idea" data-nb-ref-number="6" id="idea6" data-nb-words="117" data-nb-chars="686">Ztratil ovšem téměř čtvrt roku&nbsp;– porážení, odřezání větví, hloubení a&nbsp;osekání stromu stálo mnoho práce, a&nbsp;on při tom vykonával i&nbsp;ostatní každoroční práce. Ale byl rád, že&nbsp;provedl všechnu práci s&nbsp;člunem zatím jen zhruba. Uvědomoval si&nbsp;teď náhle, že&nbsp;si&nbsp;vlastně byl během práce nejasně vědom celé řady obtíží a&nbsp;nesnází a&nbsp;nejasností, ale že&nbsp;je&nbsp;všechny úporně zaplašoval namlouvaje si, že&nbsp;se&nbsp;to&nbsp;rozluští, jen když bude pracovat. Teď nabyl cennou zkušenost, že&nbsp;se&nbsp;nemá pouštět do&nbsp;ničeho bez důkladného uvážení podmínek, okolností i&nbsp;důsledků věci a&nbsp;bez předchozího pokusu v&nbsp;malém.&nbsp;– Nebyl zastrašen&nbsp;– ale udělá si&nbsp;napřed malý model a&nbsp;vyzkouší přesně velikost, váhu i&nbsp;tvar a&nbsp;nosnost nové loďky.</span></p>
          <p class="chunk" data-nb-ref-number="7" data-nb-words="239" data-nb-chars="1385"><span class="idea" data-nb-ref-number="7" id="idea7" data-nb-words="239" data-nb-chars="1385">Vzpomínaje usilovně, rozpomněl se, že&nbsp;viděl domorodce plavit se&nbsp;po&nbsp;řekách a&nbsp;podél mořského břehu na&nbsp;loďkách asi třímetrových, ale na&nbsp;větší cesty že&nbsp;měřila jejich piroga asi pět až&nbsp;šest metrů, při šířce nanejvýše něco přes tři čtvrti metru. Jen výjimečně viděl metrové kmeny. Rozhodl se&nbsp;tedy udělat si&nbsp;nejprve malý člunek, takový, aby na&nbsp;něm mohl plout kolem břehů ostrova. A&nbsp;nejdříve se&nbsp;pustil do&nbsp;modelu. Vybral dřevo stromu podobného topolu, o&nbsp;němž již věděl, že&nbsp;je&nbsp;za&nbsp;syrova měkké a&nbsp;řezné, ale že&nbsp;vyschlé velmi rychle ztvrdne, a&nbsp;že ho&nbsp;je&nbsp;dosti v&nbsp;síle až&nbsp;téměř metru poblíž říčky. Malý model, půlmetrový, byl brzy hotov a&nbsp;ukázal, že&nbsp;tak, jak si&nbsp;on&nbsp;věc představoval, je&nbsp;nemožná, neboť loďka se&nbsp;příliš snadno převrhala. Úvaha a&nbsp;druhý pokus ukázaly, že&nbsp;musí nechat velmi silné dno, ale tenké, nahoru silně se&nbsp;ztenčující stěny, aby dostal potřebnou stabilnost v&nbsp;plavbě. Ač&nbsp;věděl, že&nbsp;jsou pirogy domorodců bez kýlu, prostě zaoblené a&nbsp;spíše dole zploštělé, pokoušel se&nbsp;přece o&nbsp;kýl, nechal však toho, shledav, že&nbsp;tím práci příliš ztěžuje a&nbsp;výsledek že&nbsp;je&nbsp;nevalný. Chtěje však rozhodně použít plachty, rozhodl se&nbsp;zkusit to&nbsp;s&nbsp;„káčou“, jak to&nbsp;vídal doma v&nbsp;Anglii u&nbsp;malých plochých loděk. A&nbsp;když svůj model opatřil po&nbsp;stranách dvěma prkénky přivěšenými z&nbsp;boku lodi svisle do&nbsp;vody, modelový člunek nejen že&nbsp;dobře rejdoval, ale měl i&nbsp;mnohem lepší stálost. A&nbsp;jeho nosnost zdála se&nbsp;také být slušnou.</span></p>
          <p class="chunk" data-nb-ref-number="8" data-nb-words="162" data-nb-chars="955"><span class="idea" data-nb-ref-number="8" id="idea8" data-nb-words="162" data-nb-chars="955">Nabytá zkušenost umožnila mu&nbsp;učinit si&nbsp;představu o&nbsp;tom, čeho může docílit a&nbsp;jaký by&nbsp;byl nejlepší tvar. Rozhodl se&nbsp;udělat pirogu z&nbsp;kmene, jejž nalezl na&nbsp;volném úbočí svahu nad říčkou před jejím ústím do&nbsp;moře. Odtud nejsnáze mohl poraženou a&nbsp;přitesanou kládu svalit k&nbsp;říčce a&nbsp;pak po&nbsp;válcích nebo pomocí kladek do&nbsp;vody. Kmen byl o&nbsp;něco silnější nežli tři čtvrti metru, počítal ale, že&nbsp;po&nbsp;přitesání do&nbsp;správného tvaru bude jej moci ovládnout. Podařilo se&nbsp;mu&nbsp;skutečně porazit jej vhodným směrem, takže hned, ještě s&nbsp;větvemi, sjel kus cesty níže. A&nbsp;když byly větve odřezány a&nbsp;Robinson napomohl lodnickým kladkostrojem, jejž zřídil pomocí trojnože z&nbsp;ráhen a&nbsp;lodních kladek a&nbsp;jímž nadzdvihl konec zarytý do&nbsp;země, sjela mohutná kláda téměř až&nbsp;ke&nbsp;břehu a&nbsp;dala se&nbsp;novým použitím kladkostroje, tentokráte uvázaného ke&nbsp;stromu u&nbsp;břehu, svalit do&nbsp;vhodné polohy. To&nbsp;již samo znamenalo první vítězství a&nbsp;Robinson přikročil s&nbsp;chutí k&nbsp;dílu a&nbsp;nakonec také svou úlohu provedl.</span></p>
          <p class="chunk" data-nb-ref-number="9" data-nb-words="336" data-nb-chars="2060"><span class="idea" data-nb-ref-number="9" id="idea9" data-nb-words="336" data-nb-chars="2060">Zatím ovšem uplynulo mnoho času. Práce s&nbsp;obilím, se&nbsp;stádem, s&nbsp;obstaráváním denních potřeb a&nbsp;zásob na&nbsp;deštivá období, spravování škod na&nbsp;domcích a&nbsp;ohradách a&nbsp;podobné běžné potřeby vyžadovaly dosti času a&nbsp;Robinson, jenž již nedoufal ve&nbsp;snadné opuštění ostrova, pracoval pomalu a&nbsp;v&nbsp;přestávkách. Po&nbsp;roce však byla lodice hotova tak dalece, že&nbsp;uznal za&nbsp;nejlepší pokusit se&nbsp;o&nbsp;spuštění na&nbsp;vodu hned. A&nbsp;opravdu se&nbsp;mu&nbsp;to&nbsp;šťastně podařilo, byť ovšem s&nbsp;velkou námahou. Vhodně umístěné kladkostroje a&nbsp;podložené válce splnily po&nbsp;několika pokusech svoji úlohu, a&nbsp;tak se&nbsp;jednoho odpoledne kolébala lodice na&nbsp;vodách říčky a&nbsp;byla rychle dopravena dále na&nbsp;místo, odkud jí&nbsp;sice nemohl mořský příboj odnést, ale odkud mohla být snadno vypravena na&nbsp;moře. A&nbsp;pak šla práce rychleji, protože s&nbsp;přiblížením se&nbsp;cíle vzrostl opět Robinsonův zájem. Dokončil vyhloubení, až&nbsp;měla lodice uspokojivý ponor a&nbsp;stálost na&nbsp;vodě. A&nbsp;pak zkusil nejdříve účinek lopatkového vesla a&nbsp;pak i&nbsp;malého stožáru a&nbsp;plachty, které si&nbsp;zatím zhotovil ze&nbsp;zachráněných lodních zásob. Užil podobného plachtoví, jaké bylo na&nbsp;člunu, na&nbsp;němž kdysi uprchl z&nbsp;maurského otroctví a&nbsp;s&nbsp;nímž uměl dobře zacházet. Bylo ostatně nejjednodušší a&nbsp;nejsnadněji ovládatelné. Ale nemohl ovšem užít ani tak vysokého stěžně, ani tak velké plachty, jako byla na&nbsp;vzorném anglickém člunu tehdejším. Byla to&nbsp;skutečně pouhá plachtička proti krásnému oplachtění maurského kapitána. Ale posloužila výborně a&nbsp;Robinson byl úplně spokojen. Vysadiv svoje kýlové prkno, mohl velmi uspokojivě plout i&nbsp;přes vítr, a&nbsp;když u&nbsp;samého břehu učinil schválně pokus, natočiv loď nesprávně větru napříč, vydržela a&nbsp;uhnula, aniž se&nbsp;překotila. A&nbsp;to plaval s&nbsp;pouhou lodí bez jiné přítěže, nežli kterou tvořilo zbylé tlusté dno. Rozhodl se&nbsp;zvýšit stálost polohy ještě tím, že&nbsp;do&nbsp;dna vydlabal uprostřed řadu otvorů či&nbsp;spíše jam, dávaje pozor, aby ponechal dosti silné dno, a&nbsp;vyplnil je&nbsp;olovem, jež do&nbsp;nich nalil, a&nbsp;kusy železa. Použil tohoto prostředku i&nbsp;k&nbsp;tomu, aby dal lodici lepší těžiště, tak, aby se&nbsp;dobře držela při větru a&nbsp;neotáčela se&nbsp;příliš snadno od&nbsp;větru.</span></p>
          <p class="chunk" data-nb-ref-number="10" data-nb-words="228" data-nb-chars="1360"><span class="idea" data-nb-ref-number="10" id="idea10" data-nb-words="228" data-nb-chars="1360">A&nbsp;pak zřídil na&nbsp;vhodných místech truhlice na&nbsp;potřebné nářadí, zbraně a&nbsp;zásoby, tak, aby je&nbsp;mohl uzavřít a&nbsp;nepřišel o&nbsp;ně v&nbsp;případě nehody převržením a&nbsp;aby nebyly poškozeny větrem a&nbsp;vlnami. Dole u&nbsp;dna vyřezal do&nbsp;boku rýhu, do&nbsp;níž by&nbsp;mohl uložit pušku s&nbsp;nejnutnějším střelivem. Rýhu rovněž opatřil krytem. Na&nbsp;zádi vztyčil si&nbsp;malý stan na&nbsp;čtyřech tyčích, aby ho&nbsp;chránil od&nbsp;slunečních paprsků, a&nbsp;konečně upravil kormidlo co&nbsp;nejvhodněji, tak aby mohl loď ovládat pokud možno z&nbsp;jednoho místa. Opatřil si&nbsp;také jakousi kotvu z&nbsp;kusů železa a&nbsp;pevného lana. A&nbsp;opatřil lodici zařízením pro dvě vesla, která měl z&nbsp;lodi. Nejprve podnikl několik menších výletů, neodvažoval se&nbsp;však nikdy příliš daleko, pokud svoji loď nevyzkoušel za&nbsp;všemožných okolností. Po&nbsp;některých zdokonaleních a&nbsp;po posunutí stožáru více kupředu byl jist, že&nbsp;je&nbsp;ve&nbsp;svém plavidle dokonale bezpečný, nebude-li postižen opravdovou bouří, jaká ohrožuje i&nbsp;dobré čluny. Za&nbsp;velkou výhodu považoval, že&nbsp;je&nbsp;loď z&nbsp;velmi lehkého dřeva, takže by&nbsp;se&nbsp;nepotopila ani rozbitá, a&nbsp;že by&nbsp;se&nbsp;po&nbsp;odtětí stěžně sama ve&nbsp;vodě narovnala, kdyby se&nbsp;převrhla. Z&nbsp;tohoto důvodu&nbsp;– a&nbsp;k&nbsp;vůli žralokům, kterých tu&nbsp;byla hojnost, takže zřídkakdy za&nbsp;pěkného dne byl obzor bez jejich hřbetních ploutví, a&nbsp;kteří Robinsonovi naháněli značný strach, umínil si, že&nbsp;nezůstane na&nbsp;lodi nikdy, aniž by&nbsp;měl za&nbsp;opaskem dobře upevněný svůj nejlepší nůž.</span></p>
          <p class="chunk" data-nb-ref-number="11" data-nb-words="11" data-nb-chars="60"><span class="idea" data-nb-ref-number="11" id="idea11" data-nb-words="11" data-nb-chars="60">A&nbsp;pak se&nbsp;rozhodl ke&nbsp;své dlouho chystané cestě kolem ostrova.</span></p>
          <p class="chunk" data-nb-ref-number="12" data-nb-words="81" data-nb-chars="497"><span class="idea" data-nb-ref-number="12" id="idea12" data-nb-words="81" data-nb-chars="497">Zásobil loď vším, co&nbsp;by&nbsp;mohl potřebovat. Soudek pitné vody pro všechny případy, dva tucty ječných sucharů, dobře ovázaný džbán pražené rýže, kterou si&nbsp;zvykl jíst a&nbsp;která mu&nbsp;znamenitě chutnala, malá láhev rumu a&nbsp;polovina uzené kozy tvořily hlavní proviant. Střelivo k&nbsp;lovu, nejnutnější nástroje pro případ, že&nbsp;by&nbsp;se&nbsp;loď poškodila, kus staré plachty, prkénka, hřebíky a&nbsp;pánvice se&nbsp;smolou stavenou dohromady s&nbsp;kozím tukem, pokrývky k&nbsp;úpravě lože a&nbsp;dva veliké lodnické svrchníky k&nbsp;přikrytí a&nbsp;pro déšť.</span></p>
          <p class="chunk" data-nb-ref-number="13" data-nb-words="27" data-nb-chars="147"><span class="idea" data-nb-ref-number="13" id="idea13" data-nb-words="27" data-nb-chars="147">A&nbsp;tak se&nbsp;6.&nbsp;listopadu v&nbsp;šestém roce svého pobytu na&nbsp;ostrově vydal na&nbsp;cestu, aby obeplul svůj ostrov a&nbsp;poznal jej konečně dokonaleji ze&nbsp;všech stran.</span></p>
          <p class="chunk" data-nb-ref-number="14" data-nb-words="120" data-nb-chars="749"><span class="idea" data-nb-ref-number="14" id="idea14" data-nb-words="120" data-nb-chars="749">A&nbsp;cesta ukázala se&nbsp;být mnohem dobrodružnější, než očekával. Dopluv na&nbsp;východní stranu ostrova, nalezl dlouhou řadu skalisek, která se&nbsp;táhla na&nbsp;dvě námořní míle daleko do&nbsp;moře, částečně nad hladinou, částečně pod ní, a&nbsp;končila suchou písčitou mělčinou půl míle dlouhou, takže bylo nutno zajet velmi daleko, aby ji&nbsp;obeplul. Zprvu se&nbsp;mu&nbsp;nikterak nechtělo do&nbsp;tohoto podniku, protože nevěděl, jak daleko bude nucen zajet do&nbsp;moře ani zdali se&nbsp;bude moci snadno navrátit. Zajel tudíž ku&nbsp;břehu, přivázal pevně loď, vzal pušku a&nbsp;vystoupil na&nbsp;zem, aby se&nbsp;vyšplhal na&nbsp;předhoří, kterým břeh ostrova končil a&nbsp;jehož pokračování tvořila řada skalisek. Doufal, že&nbsp;bude odtamtud možno přehlédnout situaci a&nbsp;učinit si&nbsp;pojem o&nbsp;svých možnostech a&nbsp;případných nebezpečích.</span></p>
          <p class="chunk" data-nb-ref-number="15" data-nb-words="124" data-nb-chars="700"><span class="idea" data-nb-ref-number="15" id="idea15" data-nb-words="124" data-nb-chars="700">Z&nbsp;vrcholku pahorku spatřil silný, opravdu dravý proud, jenž proudil na&nbsp;jihu kolem ostrova od&nbsp;západu k&nbsp;východu a&nbsp;jenž se&nbsp;onomu ostrohu těsně přibližoval. Obhlédl si&nbsp;jej co&nbsp;nejlépe, neboť v&nbsp;něm viděl nebezpečí. Obával se, že&nbsp;kdyby se&nbsp;dostal do&nbsp;tohoto proudu, bude jím stržen daleko do&nbsp;moře a&nbsp;snad ani nebude moci jej obeplout a&nbsp;vrátit se. A&nbsp;nejspíše, kdyby se&nbsp;byl nerozhlédl, bylo by&nbsp;se&nbsp;to&nbsp;stalo opravdu. Neboť spatřil ještě druhý, podobně dravý proud, asi míli na&nbsp;sever od&nbsp;ostrova, jenž přicházel rovněž od&nbsp;západu a&nbsp;patrně se&nbsp;s&nbsp;prvým, jižním, dále v&nbsp;moři spojoval, takže bylo pravděnepodobno, že&nbsp;by&nbsp;mezi nimi nalezl cestu anebo že&nbsp;by&nbsp;mohl plouti proti nim. A&nbsp;docela nablízku břehu tvořil se&nbsp;silný vír.</span></p>
          <p class="chunk" data-nb-ref-number="16" data-nb-words="41" data-nb-chars="245"><span class="idea" data-nb-ref-number="16" id="idea16" data-nb-words="41" data-nb-chars="245">Kotvil na&nbsp;tomto místě dva dny. Vítr vanul dosti ostře od&nbsp;východojihovýchodu, a&nbsp;protože to&nbsp;bylo přímo proti zmíněnému proudu, vyvolával silný příboj, jenž se&nbsp;tříštil o&nbsp;skaliska a&nbsp;o&nbsp;ostroh. Naštěstí kotvil člun za&nbsp;úskalím, kde byl od&nbsp;příboje kryt.</span></p>
          <p class="chunk" data-nb-ref-number="17" data-nb-words="176" data-nb-chars="996"><span class="idea" data-nb-ref-number="17" id="idea17" data-nb-words="176" data-nb-chars="996">Ráno třetího dne bylo moře klidné. Vítr se&nbsp;přes noc utišil, a&nbsp;tak se&nbsp;Robinson odvážil na&nbsp;moře. Ale mělo se&nbsp;mu&nbsp;dostat varovného trestu za&nbsp;jeho nepředloženost, s&nbsp;níž se&nbsp;pustil do&nbsp;nebezpečí, které bylo nad jeho síly a&nbsp;znalosti. Přijel sotva ke&nbsp;konci ostrova a&nbsp;nebyl ani na&nbsp;délku člunu od&nbsp;břehu, když se&nbsp;již ocitl v&nbsp;hluboké vodě a&nbsp;v&nbsp;dravém proudu, jakoby v&nbsp;mlýnské struze. Člun byl stržen s&nbsp;takovou prudkostí, že&nbsp;jej nemohl udržet ani na&nbsp;pokraji proudu, byl hnán dál a&nbsp;dál od&nbsp;víru, jenž mu&nbsp;zůstal po&nbsp;levici. Bylo bezvětří a&nbsp;s&nbsp;vesly bylo marno proti tomuto proudu zápolit. A&nbsp;Robinsona počínal jímat strach, že&nbsp;je&nbsp;ztracen. Neboť proudy, jež ostrov obtékaly, tvořily jistě jen rozdělená ramena téhož proudu, přicházejícího odkudsi z&nbsp;hlubin Karibského moře a&nbsp;rozděleného ostrovem, a&nbsp;jistě se&nbsp;několik mil za&nbsp;ostrovem opět spojovaly. Neviděl možnosti obeplout je, když se&nbsp;jednou dostane ven z&nbsp;tiché vody ostrova, a&nbsp;kynula mu&nbsp;vyhlídka, že&nbsp;zahyne na&nbsp;širém moři, a&nbsp;to ne&nbsp;vodou, ale hladem a&nbsp;dříve ještě žízní.</span></p>
          <p class="chunk" data-nb-ref-number="18" data-nb-words="46" data-nb-chars="254"><span class="idea" data-nb-ref-number="18" id="idea18" data-nb-words="46" data-nb-chars="254">Měl ovšem ke&nbsp;svým zásobám ještě i&nbsp;želvu, kterou nalezl na&nbsp;břehu, tak těžkou, že&nbsp;ji&nbsp;sotva uzdvihl, a&nbsp;pitnou vodu také doplnil. Ale což to&nbsp;bylo platné, bude-li zahnán do&nbsp;širého oceánu, kde se&nbsp;dojista na&nbsp;tisíc mil nesetká s&nbsp;ostrovem, s&nbsp;pobřežím, s&nbsp;pevninou!</span></p>
          <p class="chunk" data-nb-ref-number="19" data-nb-words="98" data-nb-chars="561"><span class="idea" data-nb-ref-number="19" id="idea19" data-nb-words="98" data-nb-chars="561">Chmurné myšlenky a&nbsp;hrozná lítost zmocnily se&nbsp;jeho mysli. Byl nespokojen na&nbsp;svém ostrově&nbsp;– a&nbsp;teď mu&nbsp;Prozřetelnost ukázala, jak je&nbsp;lehko ocitnout se&nbsp;v&nbsp;postavení neskonale horším. Hleděl v&nbsp;zoufalé bezmoci zpět ke&nbsp;svému ostrovu a&nbsp;všechna jiná přání jeho srdce zmizela před touhou, aby tam byl zase šťastně zpět. Zdvihl ruce a&nbsp;zvolal: „Ó, šťastná pustino&nbsp;– uvidím tě&nbsp;opět?“ A&nbsp;upadl ve&nbsp;výčitky za&nbsp;svoji nevděčnost k&nbsp;osudu, jenž s&nbsp;ním přece naložil tak vlídně ve&nbsp;chvíli, kdy tolik jiných bídně zahynulo. A&nbsp;on hlupák si&nbsp;naříká a&nbsp;trpce stěžuje na&nbsp;svoji opuštěnou samotu!</span></p>
          <p class="chunk" data-nb-ref-number="20" data-nb-words="96" data-nb-chars="572"><span class="idea" data-nb-ref-number="20" id="idea20" data-nb-words="96" data-nb-chars="572">Je&nbsp;nemožno popsat jeho zoufalství, když byl již dvě mořské míle od&nbsp;ostrova. Ztrácel již poslední naději, neboť proud hnal se&nbsp;stále stejně rychle vpřed. Pracoval vesly horečně, až&nbsp;se&nbsp;nemohl téměř ani hnout, jen aby dostal lodici k&nbsp;severnímu okraji proudu, kde byl vír. Konečně k&nbsp;polednímu, když mu&nbsp;slunce začalo svítit kolmo na&nbsp;hlavu, zdálo se&nbsp;mu, že&nbsp;pocítil lehounký závan větru, a&nbsp;sice od&nbsp;jihovýchodu, proudu vstříc. To&nbsp;mu&nbsp;nezměrně ulevilo, a&nbsp;když se&nbsp;po&nbsp;půl hodině opravdu zdvihl vítr, který se&nbsp;rychle stupňoval ve&nbsp;skutečnou malou bouři, myslil Robinson, že&nbsp;je&nbsp;zachráněn.</span></p>
          <p class="chunk" data-nb-ref-number="21" data-nb-words="136" data-nb-chars="783"><span class="idea" data-nb-ref-number="21" id="idea21" data-nb-words="136" data-nb-chars="783">Leč zatím byl již strašně daleko od&nbsp;ostrova. Kdyby ho&nbsp;překvapila mlha, jen malý obláček, byl by&nbsp;býval jistě neodvratně ztracen. Nevzal si&nbsp;totiž na&nbsp;loď kompas a&nbsp;nebyl by&nbsp;věděl, kterým směrem ostrov hledat, jakmile by&nbsp;jej ztratil z&nbsp;očí. Ale obzor zůstal čistý. Vztyčil rychle stěžeň a&nbsp;rozepjal plachtu a&nbsp;zamířil, jak mohl, k&nbsp;severu, aby se&nbsp;dostal z&nbsp;proudu ven. A&nbsp;sotva že&nbsp;uplul takto kousek cesty, zpozoroval podle jasné vody, že&nbsp;je&nbsp;nablízku změny v&nbsp;proudu. Neboť tam, kde se&nbsp;hnal prudký proud, byla voda kalná, a&nbsp;kde byla voda jasná, byla také klidnější. A&nbsp;pak uzřel asi na&nbsp;půl míle k&nbsp;východu prudký příboj, narážející na&nbsp;skaliska. Rozdělovaly proud, jehož jedna část odtékala k&nbsp;jihu a&nbsp;druhá, skalami odražena a&nbsp;tvoříc prudký a&nbsp;mohutný vír, proudila rychlým tokem zpět k&nbsp;severozápadu.</span></p>
          <p class="chunk" data-nb-ref-number="22" data-nb-words="107" data-nb-chars="612"><span class="idea" data-nb-ref-number="22" id="idea22" data-nb-words="107" data-nb-chars="612">Jenom ten, kdo ví, co&nbsp;to&nbsp;jest, když je&nbsp;někomu, kdo již stojí na&nbsp;žebříku šibenice, povolen odklad popravy, nebo ten, kdo ví, jak je&nbsp;v&nbsp;duši člověku, jenž je&nbsp;náhle vysvobozen z&nbsp;rukou lupičů usilujících mu&nbsp;o&nbsp;život, dovede si&nbsp;učinit pojem o&nbsp;radostném vzrušení, které prochvívalo Robinsona, když se&nbsp;mu&nbsp;podařilo dostat svůj člun do&nbsp;tohoto záchranného protiproudu. Zesilující vítr dul v&nbsp;plachtu a&nbsp;hnal loď vesele přímo před sebou, s&nbsp;rychlostí zesílenou prudkým proudem moře. Vír zanesl loď asi o&nbsp;míli dále k&nbsp;severu, takže se&nbsp;ocitla na&nbsp;druhé straně skal a&nbsp;ostrova, a&nbsp;když se&nbsp;Robinson blížil ke&nbsp;břehu, byl to&nbsp;břeh severní.</span></p>
          <p class="chunk" data-nb-ref-number="23" data-nb-words="135" data-nb-chars="775"><span class="idea" data-nb-ref-number="23" id="idea23" data-nb-words="135" data-nb-chars="775">Asi po&nbsp;míli cesty vír a&nbsp;protiproud ustávaly, ale loď byla v&nbsp;klidné vodě nalézající se&nbsp;mezi oběma hlavními proudy. Zde, pod ochranou ostrova, bylo moře docela klidné, ale vítr vanul stále příznivě, přímo k&nbsp;ostrovu, a&nbsp;hnal loď bezpečně vpřed, byť již ne&nbsp;tak rychle, jako když spolupůsobil proud. Asi ke&nbsp;čtvrté hodině odpoledne, když byl již jen asi na&nbsp;míli od&nbsp;pobřeží, uzřel, že&nbsp;skalní ostroh, který jeho nehodu zavinil svým jižním výběžkem, o&nbsp;nějž se&nbsp;proud lámal, tvoří na&nbsp;severu ještě jeden vír, velmi silný. Neproudil žádoucím směrem, ale přímo k&nbsp;severu. Naštěstí vítr vytrval, ano stále se&nbsp;zesiloval, a&nbsp;tak byl Robinson s&nbsp;to, aby přeplul přes vír, aniž byl stržen do&nbsp;severního proudu a&nbsp;do nového nebezpečí. A&nbsp;o&nbsp;hodinu později byl u&nbsp;ostrova, kde mohl teď již klidně přistát.</span></p>
          <p class="chunk" data-nb-ref-number="24" data-nb-words="27" data-nb-chars="155"><span class="idea" data-nb-ref-number="24" id="idea24" data-nb-words="27" data-nb-chars="155">Dostav se&nbsp;šťastně na&nbsp;břeh, padl na&nbsp;kolena a&nbsp;děkoval Bohu za&nbsp;svoje zachránění. A&nbsp;vzdal se&nbsp;nadobro a&nbsp;neodvolatelně všech myšlenek na&nbsp;uniknutí ve&nbsp;svém člunku.</span></p>
          <p class="chunk" data-nb-ref-number="25" data-nb-words="51" data-nb-chars="291"><span class="idea" data-nb-ref-number="25" id="idea25" data-nb-words="51" data-nb-chars="291">Když se&nbsp;posílil potravinami, jež měl, zavezl lodici ku&nbsp;břehu do&nbsp;malé zátoky a&nbsp;přivázal ji&nbsp;bezpečně až&nbsp;na&nbsp;konci pod stínícími větvemi obrovitých stromů, kde ji&nbsp;snad odliv nechá na&nbsp;suchu, ale kde ji&nbsp;ani příliv, ani bouře nerozbijí. A&nbsp;ulehl ke&nbsp;spánku, neboť byl do&nbsp;krajnosti vysílen a&nbsp;vyčerpán.</span></p>
          <p class="chunk" data-nb-ref-number="26" data-nb-words="184" data-nb-chars="1083"><span class="idea" data-nb-ref-number="26" id="idea26" data-nb-words="184" data-nb-chars="1083">Probudiv se&nbsp;byl ve&nbsp;velkých rozpacích o&nbsp;tom, jak se&nbsp;dostane domů. Kterou cestou se&nbsp;dát? Prodělal příliš veliké nebezpečí a&nbsp;neměl nejmenší chuti vydat se&nbsp;mu&nbsp;tím, že&nbsp;by&nbsp;se&nbsp;pokusil vrátit touže cestou zpět. A&nbsp;neměl potuchy, jak to&nbsp;vypadá na&nbsp;druhé, západní straně ostrova, a&nbsp;neměl již chuti pokusit se&nbsp;o&nbsp;dobrodružné vyzkoušení. Tam přitékal mořský proud k&nbsp;ostrovu a&nbsp;tříštil se&nbsp;oň&nbsp;– možná, že&nbsp;jsou tam proudy ještě mocnější a&nbsp;nebezpečnější. Proto se&nbsp;rozhodl plout těsně podél severního břehu k&nbsp;západu jen tak daleko, až&nbsp;snad nalezne vhodnou zátoku, kde bude moci lodici bezpečně a&nbsp;jistě uložit, neboť malá zátočinka, kde byl teď, nemohla loď ochránit při větší bouři od&nbsp;severu. Když pak uplul asi tři námořní míle, nalezl opravdu znamenitý přístav, chráněný skalami, kde do&nbsp;ostrova vbíhala zátoka zprvu na&nbsp;míli široká, ale úžící se&nbsp;stále, až&nbsp;končila ústím pěkného potoku. Tam tvořila malou, velmi pohodlně položenou zátočinku, v&nbsp;níž byla lodice bezpečna, jako by&nbsp;byla v&nbsp;uměle postaveném lodním doku. Upevnil ji&nbsp;dobře a&nbsp;spolehlivě a&nbsp;vystoupil na&nbsp;zem, aby se&nbsp;rozhlédl a&nbsp;určil cestu k&nbsp;domovu.</span></p>
          <p class="chunk" data-nb-ref-number="27" data-nb-words="88" data-nb-chars="537"><span class="idea" data-nb-ref-number="27" id="idea27" data-nb-words="88" data-nb-chars="537">Jda podél břehu dále, poznal, že&nbsp;přistál jen nepatrný kousek cesty od&nbsp;místa, ke&nbsp;kterému došel při svém prvém křižování ostrovem. Opravdu, jakmile obešel výběžek ohraničující zátoku k&nbsp;západu, poznal ptačí skály, které měl tak dobře v&nbsp;paměti. Vzal tedy ze&nbsp;svého člunu tolik zásob, kolik jich mohl pohodlně unést, co&nbsp;by&nbsp;se&nbsp;zkazilo, hodil rybám, opatřil věci, které chtěl v&nbsp;lodi nechat, co&nbsp;nejlépe proti vlhku, a&nbsp;vzav zbraně, nastoupil cestu k&nbsp;domovu. Ač&nbsp;namáhavá, zdála se&nbsp;mu&nbsp;přece rajskou procházkou proti útrapám „pohodlné“ jízdy po&nbsp;moři.</span></p>
          <p class="chunk" data-nb-ref-number="28" data-nb-words="48" data-nb-chars="254"><span class="idea" data-nb-ref-number="28" id="idea28" data-nb-words="48" data-nb-chars="254">A&nbsp;když pak se&nbsp;dostal šťastně k&nbsp;potůčku, který ho&nbsp;přivedl k&nbsp;jeho „letní vile“, byl tak rozradován jako chlapec, který se&nbsp;ze&nbsp;škol v&nbsp;cizině vrací domů na&nbsp;Vánoce.&nbsp;– Přešplhal plot ohrady, položil se&nbsp;do&nbsp;stínu a&nbsp;usnul únavou. A&nbsp;ráno se&nbsp;vrátil do&nbsp;hlavního domu.</span></p>
          <p class="chunk" data-nb-ref-number="29" data-nb-words="100" data-nb-chars="595"><span class="idea" data-nb-ref-number="29" id="idea29" data-nb-words="100" data-nb-chars="595">Teď měl na&nbsp;dlouhou dobu všeho mořeplavectví po&nbsp;krk. Nebezpečí, které zažil, plnilo mu&nbsp;několik dní hlavu tichou zamyšleností. Byl by&nbsp;býval ovšem velmi rád, kdyby byl měl svoji loďku blíže domova, ale nevěděl, jak ji&nbsp;sem dopravit. Nechtěl se&nbsp;odvážit cesty podél východní strany&nbsp;– při pouhém tomto pomyšlení otřásl se&nbsp;hrůzou. A&nbsp;neměl potuchy, jak to&nbsp;vypadá na&nbsp;druhé, západní straně ostrova. Leč úvaha mu&nbsp;říkala, že&nbsp;to&nbsp;může být ještě horší. A&nbsp;tak se&nbsp;utěšil nad dočasnou ztrátou pracně zhotovené lodi a&nbsp;vrátil se&nbsp;k&nbsp;ostatním pracím, které v&nbsp;poslední době velmi zanedbával, konaje jenom to&nbsp;nejnutnější.</span></p>
          <p class="chunk" data-nb-ref-number="30" data-nb-words="78" data-nb-chars="487"><span class="idea" data-nb-ref-number="30" id="idea30" data-nb-words="78" data-nb-chars="487">Jeho stádo množilo se&nbsp;více nežli utěšeně. Bylo již v&nbsp;ohradě, kterou pro ně&nbsp;založil, a&nbsp;která byla obklíčena hradbou vzrostlou v&nbsp;neproniknutelné houští, v&nbsp;němž původní větvová a&nbsp;kolová košina byla téměř nerozeznatelná. Přístřešek, který jim zřídil v&nbsp;cípu ohrady, byl již příliš malý, aby pojal rozmnožené stádo, jehož členové si&nbsp;hledali útočiště před deštěm pod velikým listím stromů.&nbsp;– Polní a&nbsp;domácí práce zabíraly rovněž čas. A&nbsp;jeho šat chátral přes všechnu opatrnost a&nbsp;pečlivé správky.</span></p>
          <p class="chunk" data-nb-ref-number="31" data-nb-words="382" data-nb-chars="2412"><span class="idea" data-nb-ref-number="31" id="idea31" data-nb-words="382" data-nb-chars="2412">Měl velkou zásobu usušených kůží kozích i&nbsp;jiných zvířat, neboť během doby ulovil mnoho zvěře, o&nbsp;jejíž přítomnosti na&nbsp;ostrově neměl zprvu tušení. Naučil se&nbsp;plížit se&nbsp;lesem v&nbsp;průvodu věrného Nerona a&nbsp;poznávat stezky, jimiž se&nbsp;zvěř ubírá k&nbsp;pastvě a&nbsp;k&nbsp;vodě. Naučil se&nbsp;pořizovat pasti a&nbsp;lapky, a&nbsp;tak ulovil většinu své kořisti, aniž musil plýtvat drahocenným střelivem, které opatroval s&nbsp;všemožnou péčí, chovaje teď prach v&nbsp;celé řadě dobrých, džbánovitých lahví, chráněných proti vlhku řádným vysmolením. Napadlo mu&nbsp;použít hojné pryskyřice stromů k&nbsp;tomu, aby prostě hliněné nádoby, které nebyly zcela nepromokavé, učinil dokonale neprostupnými. K&nbsp;uchovávání různých věcí osvědčilo se&nbsp;to&nbsp;znamenitě, neboť vlhké podnebí a&nbsp;všude vnikající vláha žádaly dobrou ochranu pro vše, co&nbsp;nemělo podlehnout zkáze. Choval tedy v&nbsp;uzavřených nádobách i&nbsp;svoje nástroje a&nbsp;náčiní, ovazuje hrdla džbánů kozími a&nbsp;rybími měchýři. Během doby vyrobil si&nbsp;i&nbsp;některé nástroje. Neustálým zaměstnáváním se&nbsp;všemožnými pracemi denní potřeby nabyl veliké zručnosti i&nbsp;ve věcech, jimiž se&nbsp;dříve nikdy nezabýval, a&nbsp;jeho důmysl zbystřil se&nbsp;znamenitě. Naučil se&nbsp;i&nbsp;zacházet dosti dobře s&nbsp;kovy, hlavně se&nbsp;železem. Po&nbsp;prvním pokusu s&nbsp;vykováním udic ze&nbsp;hřebů a&nbsp;po zrobení lopaty a&nbsp;motyčky následovalo mnoho různých drobných pokusů, jak by&nbsp;mohl zužitkovat velikou zásobu železných řetězů, háků, pásů, hřebů, svorek, stěžejí, kladkových os, rumpálových součástí a&nbsp;ráhnového kování, a&nbsp;použít tyčí ze&nbsp;schůdkového zábradlí a&nbsp;podobných součástek odtrhaných z&nbsp;lodního vraku. Nalezl pro ně&nbsp;tisícerá uplatnění. Shledal, že&nbsp;kus plechu, který kdysi tvořil kryt kapitánovy kabiny, je&nbsp;ocelový, a&nbsp;neustal, až&nbsp;přišel na&nbsp;to, jak si&nbsp;z&nbsp;něho vysekat a&nbsp;vykovat obstojný srp, jenž mu&nbsp;znamenitě ulehčil jeho práci se&nbsp;žatvou obilí i&nbsp;sena pro jeho kozy, kterým pro vlhké období zřídil v&nbsp;ohradě veliký přístřešek s&nbsp;mřížovým patrem, na&nbsp;němž pro ně&nbsp;shromažďoval seno. Plech poskytl materiál na&nbsp;několik srpů a&nbsp;Robinson stal se&nbsp;pomalu kovářem&nbsp;– velmi nevědomým sice, ale dosti obratným, byť dosud jenom při drobných pracích, k&nbsp;nimž mohl použít materiálu již předem předpracovaného a&nbsp;takového, jehož tvar již sám žádoucí použití usnadňoval. A&nbsp;hlavně k&nbsp;pracím, k&nbsp;nimž stačilo buď trpělivé tepání, nebo zahřátí a&nbsp;rozžhavení kovu na&nbsp;prostém ohništi v&nbsp;dřevěném uhlí. Byl nucen každou maličkost a&nbsp;každý nepatrný výkon sám znovu vymýšlet podle nepatrných vzpomínek na&nbsp;to, co&nbsp;vídal v&nbsp;mládí doma.</span></p>
          <p class="chunk" data-nb-ref-number="32" data-nb-words="201" data-nb-chars="1220"><span class="idea" data-nb-ref-number="32" id="idea32" data-nb-words="201" data-nb-chars="1220">Lítost nad jeho bývalou nevšímavostí vracela se&nbsp;vždy znovu a&nbsp;znovu při každém pokusu o&nbsp;nový výkon. Teď, osamocen a&nbsp;odkázán sám na&nbsp;sebe, chápal čím dále tím jasněji celou cenu a&nbsp;celý význam civilizace, která spíná lidstvo v&nbsp;mohutnou organizaci práce, jejíž výsledky sotva dovede opravdově ocenit, kdo žije uprostřed ní, denně zahrnován jejím dobrodiním, které považuje za&nbsp;samozřejmé. Robinson však naučil se&nbsp;chápat a&nbsp;cenit, jaké ohromné práce a&nbsp;jaké organizace lidské síly a&nbsp;celé společnosti je&nbsp;zapotřebí kupříkladu k&nbsp;tomu, aby si&nbsp;vesnický hoch mohl v&nbsp;obchodě koupit prostou, malou kudlu! Počínaje dolem na&nbsp;železo s&nbsp;jeho stroji vše znamená ohromný výkon důmyslu a&nbsp;námahy. Doly s&nbsp;havíři, strojovny, dodávající stroje, dílny na&nbsp;nástroje kutací&nbsp;– hutě, kovárny, továrny a&nbsp;dílny&nbsp;– organizace obchodu a&nbsp;dopravy&nbsp;– vše to&nbsp;viděl v&nbsp;duchu se&nbsp;spojovat, aby nakonec on, Robinson, vyhoštěnec na&nbsp;neznámém ostrově, mohl si&nbsp;ze&nbsp;své zásoby vybrat měděný hřebík, z&nbsp;něhož si&nbsp;vytepe prostou udici! A&nbsp;tak čím více přemýšlel a&nbsp;čím více se&nbsp;stával na&nbsp;svém ostrově zdánlivě samostatnějším, neodvislejším od&nbsp;civilizace, z&nbsp;níž byl vytržen, tím více chápal, zač vše jí&nbsp;je&nbsp;povinen jak materiálem a&nbsp;zbožím, které od&nbsp;ní&nbsp;zdědil, tak vědomostmi, které má.</span></p>
          <p class="chunk" data-nb-ref-number="33" data-nb-words="226" data-nb-chars="1442"><span class="idea" data-nb-ref-number="33" id="idea33" data-nb-words="226" data-nb-chars="1442">Oceňoval denně víc a&nbsp;více, že&nbsp;vše, co&nbsp;si&nbsp;zdánlivě sám vymyslil, nač sám přišel a&nbsp;co vlastním důmyslem vyrobil, je&nbsp;vpravdě jenom uzpůsobenou a&nbsp;použitou rozpomínkou na&nbsp;vymoženosti civilizace, v&nbsp;níž vyrostl. Nevymýšlel a&nbsp;také vskutku dosud nevymyslil nic nového&nbsp;– toliko napodobil, co&nbsp;viděl jinde anebo aspoň o&nbsp;čem věděl, že&nbsp;se&nbsp;jinde dělá. Pochopoval, že&nbsp;ani jediný čin, jediný krok, jediný výkon jeho práce není cele jeho vlastním, že&nbsp;nepatří jen jemu, ale celé té&nbsp;lidské společnosti, z&nbsp;níž vyšel.&nbsp;– A&nbsp;snad ještě živěji cítil, že&nbsp;se&nbsp;všemi zděděnými a&nbsp;sem vědomě i&nbsp;bezděky přivezenými vědomostmi, znalostmi a&nbsp;dovednostmi, i&nbsp;se všemi více méně nejasnými vzpomínkami, které si&nbsp;přinesl, byl by&nbsp;býval ubohým, života neschopným odsouzencem, kdyby byl nezachránil nástroje a&nbsp;materiál ze&nbsp;ztroskotané lodi. Bez nože, sekery, kladiv, pil, kleští a&nbsp;ostatního bohatství byl by&nbsp;se&nbsp;ocitl v&nbsp;nezměrně horších poměrech nežli nejubožejší divoch, ano, nežli každé zvíře. Cítil, že&nbsp;bez zachráněných pomůcek byl by&nbsp;nejspíše odsouzen k&nbsp;zahynutí. A&nbsp;velebil svoji umíněnost, která ho&nbsp;v&nbsp;prvých dnech jeho pobytu na&nbsp;ostrově nutila zachránit i&nbsp;nejnepatrnější a&nbsp;zdánlivě nejbezcennější a&nbsp;nejnesmyslnější zlomek ze&nbsp;ztroskotané lodi. I&nbsp;ty roztrhané plachtové hadry a&nbsp;kousky zpřetrhaných lan ukázaly se&nbsp;být drahocenným materiálem, skýtajíce mu&nbsp;nití a&nbsp;provázky, jaké napodobit z&nbsp;ostrovního materiálu dovedl jenom částečně a&nbsp;velmi nedokonale teprve po&nbsp;letech samoty a&nbsp;zkoušení.</span></p>
          <p class="chunk" data-nb-ref-number="34" data-nb-words="65" data-nb-chars="392"><span class="idea" data-nb-ref-number="34" id="idea34" data-nb-words="65" data-nb-chars="392">A&nbsp;cítil, kdyby se&nbsp;mohl i&nbsp;jen na&nbsp;jediný měsíc vrátit zpět do&nbsp;Anglie na&nbsp;dovolenou ze&nbsp;svého vyhnanství, aby se&nbsp;potom zase vrátil, že&nbsp;by&nbsp;nespal a&nbsp;neodpočíval, pokud by&nbsp;se&nbsp;jak jen možno neobeznámil s&nbsp;pracemi prostých řemeslníků a&nbsp;dělníků, jichž si&nbsp;nevšímával a&nbsp;kolem nichž bezmyšlenkovitě přecházel a&nbsp;jejichž dílo se&nbsp;mu&nbsp;teď zdálo nejnutnější a&nbsp;nejdrahocennější složkou v&nbsp;životě lidské společnosti.</span></p>
          <p class="chunk" data-nb-ref-number="35" data-nb-words="122" data-nb-chars="722"><span class="idea" data-nb-ref-number="35" id="idea35" data-nb-words="122" data-nb-chars="722">Zatím neustával v&nbsp;pokusech, a&nbsp;maje nadbytek železa, na&nbsp;němž by&nbsp;se&nbsp;učil, mohl činit své pokusy bez obavy, že&nbsp;mnoho pokazí. Měl teď již docela vyhovující rýče a&nbsp;motyky i&nbsp;kopáčky pro práce v&nbsp;zahradě a&nbsp;řezačku na&nbsp;řezání cukrové třtiny. Vařil si&nbsp;již dávno také cukr ze&nbsp;třtiny, kterou zasázel u&nbsp;své ohrady. Počínal si&nbsp;při tom co&nbsp;nejjednodušeji, spokojuje se&nbsp;s&nbsp;prostým rozdrcením třtiny a&nbsp;vymačkáním šťávy do&nbsp;kotle, šťávu pak v&nbsp;něm vařil, až&nbsp;zhoustla na&nbsp;hustý sirup, jejž nechával ztuhnout v&nbsp;miskách z&nbsp;vysušené hlíny, které vysmolil a&nbsp;vykládal velikými listy. Získával tak pěkné bochníčky hnědého cukru, jenž chutnal jako nejlepší kandys<a href="./resources/undefined">21</a> a&nbsp;byl snad tím zdravější, čím méně byl podroben různým pochodům odborné výroby a&nbsp;obchodu.</span></p>
          <p class="chunk" data-nb-ref-number="36" data-nb-words="299" data-nb-chars="1787"><span class="idea" data-nb-ref-number="36" id="idea36" data-nb-words="299" data-nb-chars="1787">Teď tedy obrátil pozornost znovu ke&nbsp;své zásobě kůží. Podobně jako kdysi při přípravě inkoustu, provedl mnoho drobných pokusů s&nbsp;úpravou kůží. Zkoušel znovu a&nbsp;znovu vše, nač vzpomněl a&nbsp;co mu&nbsp;napadlo. Nalezl několik druhů stromů, které poskytovaly dobrou tříslovinu, a&nbsp;zkusil ji&nbsp;na&nbsp;kouscích kůží, ale nedařily se&nbsp;mu, až&nbsp;ho&nbsp;náhoda poučila, že&nbsp;hlavní chyba byla v&nbsp;tom, že&nbsp;neměl potuchy o&nbsp;době, které je&nbsp;k&nbsp;loužení kůží zapotřebí. Zapomenuv kus kůže v&nbsp;tříselném louhu, nalezl jej po&nbsp;několika nedělích dokonale vytříslený.&nbsp;– Naučil se&nbsp;také zbavovat kůži chlupů a&nbsp;vydělávat ji&nbsp;naměkko loužením v&nbsp;psím trusu, jak se&nbsp;kdysi vydělávaly všechny jemné kůže na&nbsp;rukavičky a&nbsp;k&nbsp;podobné potřebě. Neronovi se&nbsp;tím dostalo nového ocenění. Z&nbsp;kusu železného pásu zhotovil si&nbsp;vhodnou škrabačku a&nbsp;vypracoval konečně po&nbsp;mnohých pokusech jednu kozí kůži tak, že&nbsp;dala velmi slušnou kůži, asi takovou jako na&nbsp;měkké holínky vysokých bot. Zkoušel i&nbsp;kůže jiných zvířat, menších, a&nbsp;získal velmi jemné kožky. Konal pokusy i&nbsp;s&nbsp;kůžemi ryb, ale hlavně s&nbsp;měchuřinami, kterých se&nbsp;naučil používat na&nbsp;různé nepromokavé váčky a&nbsp;kabelky&nbsp;– měl z&nbsp;nich také již nepromokavou čepici. To&nbsp;vše mu&nbsp;poskytovalo vhodný materiál na&nbsp;drobné potřeby, na&nbsp;řemeny a&nbsp;na boty, do&nbsp;jejichž šití se&nbsp;pustil, jsa již vyzbrojen velmi dobrou řemeslnou zručností, a&nbsp;to se&nbsp;zdarem, jenž by&nbsp;byl sice vzbudil u&nbsp;každého ševce i&nbsp;z&nbsp;pokraje civilizace křeče, jenž se&nbsp;však Robinsonovi zdál být znamenitým, neboť mu&nbsp;poskytl pár dobře podražených bot, které radostně obdivoval. Jenom že&nbsp;radost z&nbsp;výrobku netrvala dlouho. Brzy poznal, že&nbsp;se&nbsp;naprosto nehodí k&nbsp;nošení na&nbsp;ostrově&nbsp;– a&nbsp;co hlavního, že&nbsp;by&nbsp;byly nevhodné, i&nbsp;kdyby byly výrobkem nejlepšího obuvníka. Za&nbsp;léta svého pobytu na&nbsp;ostrově zvykl si&nbsp;Robinson na&nbsp;velmi dokonalou volnost a&nbsp;nesnesl už&nbsp;nic zbytečně tísnícího.</span></p>
          <p class="chunk" data-nb-ref-number="37" data-nb-words="178" data-nb-chars="1085"><span class="idea" data-nb-ref-number="37" id="idea37" data-nb-words="178" data-nb-chars="1085">Přes svoji samotu a&nbsp;přes znamenitou otužilost, které pobytem na&nbsp;vzduchu nabyl vůči slunci i&nbsp;vůči dešti, nedovedl se&nbsp;nikdy spřátelit s&nbsp;myšlenkou, aby chodil nahý. Poznal sice, že&nbsp;by&nbsp;to&nbsp;velmi dobře snesl, aspoň v&nbsp;ochraně stromoví a&nbsp;doma, a&nbsp;také se&nbsp;již nebál úžehu slunce, jemuž už&nbsp;uvykl a&nbsp;které snad ve&nbsp;vlhkém mořském vzduchu také nemělo tak zlého účinku, jak si&nbsp;představoval. Ale při vycházkách do&nbsp;lesa byl mu&nbsp;šat dosud nezbytným, protože ho&nbsp;chránil od&nbsp;oděrek a&nbsp;zranění větvemi, trním i&nbsp;ostrými travami, které jinak bolestně rozdíraly. Nenaučil se&nbsp;nikdy té&nbsp;obratnosti, která domorodcům umožňuje proplést se&nbsp;houštinou bez nejmenší oděrky. Snad k&nbsp;tomu neměl nadání&nbsp;– spíše však mu&nbsp;jeho způsob života k&nbsp;tomu neskýtal dosti příležitostí. Zdržoval se&nbsp;hlavně a&nbsp;skoro neustále téměř na&nbsp;těchže místech, zaměstnán svými pracemi a&nbsp;svými pokusy v&nbsp;rozmanitých řemeslech, a&nbsp;měl dosud opravdu pramálo času a&nbsp;hlavně pramálo zájmu pro vnitro lesní džungle, která ho&nbsp;obklopovala na&nbsp;všech stranách. Jeho dobrodružná povaha, která ho&nbsp;vyštvala z&nbsp;domova, klonila se&nbsp;vždy spíše k&nbsp;podnikání nežli ke&nbsp;zkoumání.</span></p>
          <p class="chunk" data-nb-ref-number="38" data-nb-words="55" data-nb-chars="346"><span class="idea" data-nb-ref-number="38" id="idea38" data-nb-words="55" data-nb-chars="346">Ale co&nbsp;ho&nbsp;hlavně nutilo, aby se&nbsp;oblékal, jak mohl nejpečlivěji, byla obava, že&nbsp;jinak brzy zdivočí a&nbsp;propadne úpadku. Tento strach, aby neklesl pod úroveň myslícího, vzdělaného člověka a&nbsp;aby nepropadl zdivočení, které by&nbsp;ho&nbsp;bylo jistě brzy uvedlo ve&nbsp;stav horší zvěři okolo něho, pronásledoval ho&nbsp;hlavně v&nbsp;prvních dobách jeho ostrovního vyhnanství.</span></p>
          <p class="chunk" data-nb-ref-number="39" data-nb-words="66" data-nb-chars="383"><span class="idea" data-nb-ref-number="39" id="idea39" data-nb-words="66" data-nb-chars="383">Tento strach to&nbsp;byl, jenž ho&nbsp;přinutil, že&nbsp;se&nbsp;držel úporně všeho, co&nbsp;ho&nbsp;pojilo s&nbsp;civilizsací a&nbsp;kulturou jeho vlasti. Přiměl ho&nbsp;také, že&nbsp;věnoval téměř každého dne nějakou chvíli čtení bible a&nbsp;úvahám o&nbsp;ní. Ač&nbsp;nebyl založen nábožensky, ani vlastně ne&nbsp;hloubavě, nořil se&nbsp;do&nbsp;myšlenek tam obsažených a&nbsp;strávil mnohou hodinu v&nbsp;rozjímání nad významem míst, která mu&nbsp;byla nejasná a&nbsp;nedostupná.</span></p>
          <p class="chunk" data-nb-ref-number="40" data-nb-words="199" data-nb-chars="1180"><span class="idea" data-nb-ref-number="40" id="idea40" data-nb-words="199" data-nb-chars="1180">A&nbsp;tento strach nutil ho&nbsp;také, že&nbsp;se&nbsp;stával v&nbsp;mnohém směru čím dále tím pořádnějším. Nesnesl kolem sebe nepořádku, jenž ho&nbsp;z&nbsp;počátku nezbytně obklopoval. Jeho bedny, zásoby a&nbsp;náčiní byly vždy velmi pečlivě srovnány a&nbsp;spořádány a&nbsp;on sám se&nbsp;udržoval ve&nbsp;stavu co&nbsp;nejupravenějším. Neholil se&nbsp;již, maje obavu, že&nbsp;by&nbsp;své břitvy brzy zkazil. Měl dlouhé vlasy, které byly v&nbsp;jeho vlasti ovšem obvyklé a&nbsp;které pečlivě udržoval v&nbsp;patřičné délce a&nbsp;v&nbsp;upraveném učesání pomocí nůžek a&nbsp;hřebene, jejž si&nbsp;zhotovil, a&nbsp;nosil dlouhý vous se&nbsp;svislými kníry, které by&nbsp;snad byly na&nbsp;londýnské ulici vyvolaly sběh mládeže, které však nebyly ničím neobvyklým v&nbsp;zemích jiných. Vypadal tak trochu jako Krakonoš nebo uhlíř z&nbsp;lesů na&nbsp;německých obrazech.&nbsp;– A&nbsp;udržoval svůj šat v&nbsp;čistotě, a&nbsp;pokud mohl, při vzhlednosti. Což ovšem pomalu již počínalo být těžkou úlohou. Neboť právě z&nbsp;obavy před zpustnutím užíval co&nbsp;nejméně všeho, co&nbsp;musilo být užíváním rychle zničeno, používaje všemožných náhražek, jen aby si&nbsp;své zásoby udržel raději na&nbsp;doby, kdy snad nebude schopen je&nbsp;nahradit. A&nbsp;tak spravoval a&nbsp;látal vše, pokud záplata držela na&nbsp;záplatě. A&nbsp;při tom pomýšlel neustále na&nbsp;svépomocnou náhradu z&nbsp;vlastních rukou.</span></p>
          <p class="chunk" data-nb-ref-number="41" data-nb-words="134" data-nb-chars="782"><span class="idea" data-nb-ref-number="41" id="idea41" data-nb-words="134" data-nb-chars="782">Obuv byla rozluštěna. Po&nbsp;směšném a&nbsp;zbytečném pokusu s&nbsp;velkými botami vrátil se&nbsp;k&nbsp;prostým střevícům a&nbsp;zhotovoval si&nbsp;plachtové i&nbsp;kožené střevíce, podobné domácím bačkorám, s&nbsp;podešvemi buď pletenými z&nbsp;provázků, nebo, později, z&nbsp;vydělané kůže. Naučil se&nbsp;již zpracovávat kokosová a&nbsp;jiná vlákna na&nbsp;velmi pevné provazy a&nbsp;provázky a&nbsp;i nitě nahrazoval vláčnými, ale jako dráty pevnými vlákny z&nbsp;palmových obalů listových. Zhotovil si&nbsp;také kožené kamaše, které nosil do&nbsp;svých opánků při výletech do&nbsp;lesa a&nbsp;při lovu na&nbsp;ochranu proti trní a&nbsp;hadům i&nbsp;hmyzu. Klobouků a&nbsp;čepic měl dosti. Ušil si&nbsp;je&nbsp;z&nbsp;plachtoviny i&nbsp;z&nbsp;kůže a&nbsp;z&nbsp;měchuřiny. A&nbsp;také měl velmi příhodný pás, na&nbsp;němž mohl při svých vycházkách nosit všemožné potřeby&nbsp;– poch­vy se&nbsp;sekerou, nožem, pistolí a&nbsp;ostatní věci z&nbsp;výstroje i&nbsp;výzbroje.</span></p>
          <p class="chunk" data-nb-ref-number="42" data-nb-words="130" data-nb-chars="827"><span class="idea" data-nb-ref-number="42" id="idea42" data-nb-words="130" data-nb-chars="827">Šat však zůstával stále nerozluštěnou otázkou, nechtěl-li chodit brzy úplně rozedrán anebo sáhnout k&nbsp;druhé polovině svých pečlivě ošetřovaných zásob. Kůže, které zkoušel, ukázaly se&nbsp;velmi ubohou látkou pro horké podnebí ostrova a&nbsp;pro nedokonalé zpracování, jež jim dovedl dát. Přece však si&nbsp;ušil celý oděv z&nbsp;měkce vypracované koziny a&nbsp;z&nbsp;kůží svého ostrovního „zajíce“. Prvním výrobkem byla vesta, potom se&nbsp;mu&nbsp;podařily krátké kalhoty. Nejhorší práce byla s&nbsp;kazajkou, vlastně s&nbsp;rukávy. I&nbsp;když je&nbsp;střihl nejvolněji, tlačily ho&nbsp;v&nbsp;ramenech a&nbsp;působily v&nbsp;horku skutečnou trýzeň. Konečně však rozluštil i&nbsp;tuto nesnáz jakž takž ke&nbsp;své skromné spokojenosti a&nbsp;měl nyní celý vlastnoručně vyrobený oděv, jenž sice nehověl doopravdy jeho potřebě, ale jenž ho&nbsp;naplnil důvěrou, že&nbsp;ani v&nbsp;budoucnosti nebude nucen spoléhat jenom na&nbsp;lodní zásoby.</span></p>
          <p class="chunk" data-nb-ref-number="43" data-nb-words="57" data-nb-chars="347"><span class="idea" data-nb-ref-number="43" id="idea43" data-nb-words="57" data-nb-chars="347">Pokoušel se&nbsp;i&nbsp;v&nbsp;tkaní, ale zanechal toho, neboť si&nbsp;nedovedl opatřit příze a&nbsp;neměl nejmenší potuchy o&nbsp;příslušných pracích, a&nbsp;vlákna, která získal, hodila se&nbsp;jenom k&nbsp;pletení různých rohožovitých závěsů a&nbsp;pokrývek a&nbsp;k&nbsp;šití. Látky&nbsp;– plachtovinu&nbsp;– šil jehlami ze&nbsp;zásob, nalezených v&nbsp;bednách lodníků. Kůže šil pomocí tenkého šídla vyrobeného ze&nbsp;hřebíku.</span></p>
          <p class="chunk" data-nb-ref-number="44" data-nb-words="180" data-nb-chars="1092"><span class="idea" data-nb-ref-number="44" id="idea44" data-nb-words="180" data-nb-chars="1092">Na&nbsp;skutečně upotřebitelnou šatovou látku přišel, když mu&nbsp;napadlo vydělat jemnou a&nbsp;tenkou kůži velikého, dravého ptáka, jejž zastřelil. Získaná kůže byla tenká, měkká a&nbsp;vláčná a&nbsp;aspoň tak pevná jako dobrý širtink<a href="./resources/undefined">22</a>. A&nbsp;zdálo se&nbsp;mu, že&nbsp;nemá ani vady, kterou měly jiné kůže a&nbsp;která činila nošení koženého oděvu velmi obtížným. Totiž neprostupnost pro vzduch. Vypracována co&nbsp;nejlépe a&nbsp;oškrabána pečlivě na&nbsp;spodní straně byla pórovitá, snad po&nbsp;stopách po&nbsp;peří. Slídil tedy po&nbsp;podobném ptactvu, které nemělo příliš tučné kůže, a&nbsp;nalezl brzy vhodné druhy mezi zemním i&nbsp;mořským ptactvem. Veliký druh buřňáků ukázal se&nbsp;jmenovitě vhodným, skýtaje velmi pevnou a&nbsp;vláčnou, pružnou kůži. Loužil ji&nbsp;v&nbsp;louhu z&nbsp;dřevěného popela a&nbsp;zbavoval ji&nbsp;tak tuku, ale přišel na&nbsp;to, že&nbsp;byla mnohem lepší, když ji&nbsp;po&nbsp;úplném vydělání napustil znovu olejem z&nbsp;palmových ořechů. Naučil se&nbsp;dobývat i&nbsp;tento olej vyvářením rozdrcených ořechů kokosových i&nbsp;jiných. A&nbsp;tak si&nbsp;ušil z&nbsp;těchto kůží velmi pohodlné košile a&nbsp;svoji koženou kazajku oblékal jenom na&nbsp;velké výpravy do&nbsp;lesa&nbsp;– spíše z&nbsp;jakési umíněnosti nežli ze&nbsp;skutečné potřeby.</span></p>
          <p class="chunk" data-nb-ref-number="45" data-nb-words="33" data-nb-chars="189"><span class="idea" data-nb-ref-number="45" id="idea45" data-nb-words="33" data-nb-chars="189">Podnikl několik výprav k&nbsp;severnímu břehu, aby navštívil svoji loďku, projel se&nbsp;na&nbsp;ní&nbsp;na&nbsp;kus cesty, a&nbsp;při návratu přinesl s&nbsp;sebou opětovně zásobu želvích a&nbsp;ptačích vajec a&nbsp;kusy želvího masa.</span></p>
          <p class="chunk" data-nb-ref-number="46" data-nb-words="102" data-nb-chars="595"><span class="idea" data-nb-ref-number="46" id="idea46" data-nb-words="102" data-nb-chars="595">Byl by&nbsp;si&nbsp;přál, aby mohl nalézt častěji nějakou želvu na&nbsp;svém břehu, neboť želví maso a&nbsp;želví polévka chutnaly mu&nbsp;dosud ze&nbsp;všeho nejlépe. Ale želvy navštěvovaly jeho břeh jen velmi zřídka, a&nbsp;tak se&nbsp;musil spokojit s&nbsp;tím, že&nbsp;si&nbsp;mimo maso vysekané z&nbsp;velkých želv, jehož však nemohl uschovávat velkou zásobu (uzením ztrácelo polovinu své chuti), přinesl několik malých živých želv, které mohl zabít kdykoliv později. Kdyby byl mohl použít svého člunu, byl by&nbsp;si&nbsp;přivezl několik velkých zvířat a&nbsp;uzavřel by&nbsp;je&nbsp;v&nbsp;ohradě na&nbsp;mořském břehu. A&nbsp;tato myšlenka přispívala, aby toužil mít svoji lodici u&nbsp;sebe.</span></p>
          <p class="chunk" data-nb-ref-number="47" data-nb-words="153" data-nb-chars="982"><span class="idea" data-nb-ref-number="47" id="idea47" data-nb-words="153" data-nb-chars="982">Ale čím dále tím více navykal si&nbsp;požívat hlavně rostlinnou potravu. Ječné a&nbsp;rýžové pokrmy, ořechy&nbsp;– hlavně kokosové, ale i&nbsp;jiná jádra&nbsp;– skýtaly výborný jídelní lístek rozmnožený výrobky mléčnými, jež se&nbsp;naučil čím dál tím lépe zpracovávat. Poznal také několik druhů znamenité zeleniny. Mladé výhonky bambusové třtiny skýtaly výborný pokrm. Nalezl bambus, jenž chutnal jako nejlepší kapusta. Ale mladé výhonky klíčících kokosových ořechů a&nbsp;větší, již nad zemí vyrostlé mladé palmy byly něčím opravdu znamenitým. Nalézal je&nbsp;časem pod palmami a&nbsp;přinášel domů. A&nbsp;tak zásoboval svůj stůl, co&nbsp;mohl nejrozmanitěji, neboť pozoroval, že&nbsp;tak nejlépe udrží svoje tělo ve&nbsp;zdraví a&nbsp;svého ducha při čilosti. Ovoce, jehož poznal a&nbsp;užíval teď už&nbsp;mnoho rozmanitých druhů, doplňovalo jeho jídelní lístek na&nbsp;skutečnou královskou tabuli.&nbsp;– A&nbsp;za každé sezóny shromažďoval mnoho sušených plodů a&nbsp;bobulí, z&nbsp;nichž některé měly sušené jinou chuť a&nbsp;tvořily znamenitou pochoutku jako rozinky a&nbsp;sušené švestky.</span></p>
          <p class="chunk" data-nb-ref-number="48" data-nb-words="68" data-nb-chars="389"><span class="idea" data-nb-ref-number="48" id="idea48" data-nb-words="68" data-nb-chars="389">A&nbsp;když pak v&nbsp;době vlhka, jež proň byla dobou odpočinku, seděl za&nbsp;suchých chvil na&nbsp;prahu domku uprostřed svých věrných druhů s&nbsp;papouškem na&nbsp;rameni a&nbsp;pohlížel na&nbsp;dovádění koz a&nbsp;kůzlat&nbsp;– choval několik koz neustále v&nbsp;zevním okruhu svého domu&nbsp;– a&nbsp;na Nerona, jenž si&nbsp;s&nbsp;kůzlaty rád hrával a&nbsp;je proháněl, a&nbsp;naslouchal žvatlání svých žárlivých papoušků, byl Robinson teď opravdu dokonale spokojen.</span></p>
          <hr>
          <p class="chunk" data-nb-ref-number="49" data-nb-words="8" data-nb-chars="47"><span class="idea" data-nb-ref-number="49" id="idea49" data-nb-words="8" data-nb-chars="47"><a href="./resources/undefined">21</a> Řepný cukr ve&nbsp;velkých krystalech. <em>Pozn. red.</em></span></p>
          <p class="chunk" data-nb-ref-number="50" data-nb-words="5" data-nb-chars="31"><span class="idea" data-nb-ref-number="50" id="idea50" data-nb-words="5" data-nb-chars="31"><a href="./resources/undefined">22</a> Bavlněná tkanina. <em>Pozn. red.</em></span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./robinson_crusoe_016.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>