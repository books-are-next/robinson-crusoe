<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="IX">
    <meta name="apple-mobile-web-app-capable" content="yes">
    <title>IX</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./robinson_crusoe_012.html">
    <link rel="next" href="./robinson_crusoe_014.html">
    <meta name="nb-order" content="12">
    <link rel="self" href="robinson_crusoe_013.html">
    <meta name="nb-identifier" content="defoe-robinson-crusoe-8ca3854">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="5416" data-nb-chars="32912">
    <nav role="doc-toc">
      <ul class="plain section">
        <li><a href="robinson_crusoe_005.html">I</a></li>
        <li><a href="robinson_crusoe_006.html">II</a></li>
        <li><a href="robinson_crusoe_007.html">III</a></li>
        <li><a href="robinson_crusoe_008.html">IV</a></li>
        <li><a href="robinson_crusoe_009.html">V</a></li>
        <li><a href="robinson_crusoe_010.html">VI</a></li>
        <li><a href="robinson_crusoe_011.html">VII</a></li>
        <li><a href="robinson_crusoe_012.html">VIII</a></li>
        <li><a href="robinson_crusoe_013.html">IX</a></li>
        <li><a href="robinson_crusoe_014.html">X</a></li>
        <li><a href="robinson_crusoe_015.html">XI</a></li>
        <li><a href="robinson_crusoe_016.html">XII</a></li>
        <li><a href="robinson_crusoe_017.html">XIII</a></li>
        <li><a href="robinson_crusoe_018.html">XIV</a></li>
        <li><a href="robinson_crusoe_019.html">XV</a></li>
        <li><a href="robinson_crusoe_020.html">XVI</a></li>
        <li><a href="robinson_crusoe_021.html">XVII</a></li>
        <li><a href="robinson_crusoe_022.html">XVIII</a></li>
        <li><a href="robinson_crusoe_023.html">XIX</a></li>
        <li><a href="robinson_crusoe_024.html">XX</a></li>
        <li><a href="robinson_crusoe_025.html">XXI</a></li>
        <li><a href="robinson_crusoe_026.html">XXII</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./robinson_crusoe_012.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">IX</span></h1>
        <section>
          <p class="chunk" data-nb-ref-number="2" data-nb-words="77" data-nb-chars="486"><span class="idea" data-nb-ref-number="2" id="idea2" data-nb-words="77" data-nb-chars="486">Tentokráte trvala jarní dešťová doba mnohem kratčeji nežli loňská&nbsp;– snad následkem větrů, jež vály více od&nbsp;západu. Robinson strávil ji&nbsp;mnohými pracemi, na&nbsp;něž pomýšlel podle zkušenosti minulého období. Měl tentokráte mnohem méně sušeného ovoce&nbsp;– zaměstnání a&nbsp;zábava s&nbsp;kozami a&nbsp;jeho cesta daly mu&nbsp;zapomenout na&nbsp;toto opatření&nbsp;– ale měl přece dosti banánů zavěšených pod střechou a&nbsp;více nežli dosti kokosových ořechů. Umínil si&nbsp;ovšem, že&nbsp;se&nbsp;mu&nbsp;podobná neopatrnost vícekráte přihodit nesmí.</span></p>
          <p class="chunk" data-nb-ref-number="3" data-nb-words="310" data-nb-chars="1875"><span class="idea" data-nb-ref-number="3" id="idea3" data-nb-words="310" data-nb-chars="1875">První starostí, když se&nbsp;znovu usídlil ve&nbsp;své tvrzi, byla prohlídka zásob šatstva. Ty, jež měl na&nbsp;výpravě, zničil docela. Měl ovšem šaty, které nalezl v&nbsp;truhlicích námořníků&nbsp;– patery úplné šaty a&nbsp;čtyřiatřicet hrubých, vzorkovaných košil, mimo jeden pěkný a&nbsp;jeden všední oblek kapitánův. Ale hleděl na&nbsp;tyto věci s&nbsp;téměř žárlivým okem lakomce. Byl si&nbsp;usmyslil šetřit se&nbsp;vším a&nbsp;vystačit co&nbsp;možno tak, aby nemusil na&nbsp;nic ze&nbsp;svých zásob sáhnout. Vedla ho&nbsp;přitom jen napolo přiznávaná myšlenka, že&nbsp;je&nbsp;snad odsouzen, aby zde vydržel o&nbsp;samotě do&nbsp;smrti, a&nbsp;bál se, aby ke&nbsp;konci života, po&nbsp;letech dostatku, neměl ve&nbsp;stáří nedostatek věcí, bez nichž se&nbsp;teď, v&nbsp;mládí a&nbsp;v&nbsp;plné síle, může obejít. Otázka šatstva byla tu&nbsp;velmi důležitou, neboť nejen že&nbsp;pobyt na&nbsp;slunci byl bez šatu obtížný a&nbsp;že bylo mnohem snesitelnější chodit aspoň v&nbsp;lehkém oděvu, ale Robinsonovi se&nbsp;zdálo, že&nbsp;kdyby přestal zachovávat zvyky Evropana a&nbsp;sestoupil k&nbsp;obyčejům divochů, že&nbsp;by&nbsp;nezbytně a&nbsp;rychle klesl na&nbsp;jejich úroveň. A&nbsp;tato obava, která se&nbsp;ho&nbsp;zmocnila velmi brzy v&nbsp;prvých dobách jeho pobytu na&nbsp;ostrově, byla snad příčinou, že&nbsp;vydržel taková léta, udržuje se&nbsp;na&nbsp;výši kulturního člověka, ano, že&nbsp;nejen neklesl, ale naopak rostl v&nbsp;duševním vývoji a&nbsp;stal se&nbsp;člověkem mnohem hlubším, myslivějším a&nbsp;jemnějším, nežli byl, když na&nbsp;ostrov přišel. Byl to&nbsp;spíše zdravý pud nežli plně uvědomělé myšlení, který ho&nbsp;vedl správným směrem, neboť se&nbsp;oprav­du vyhýbal přílišnému přemýšlení o&nbsp;těchto otázkách, boje se&nbsp;zoufalství, jež hrozilo zmocnit se&nbsp;ho&nbsp;při pomyšlení na&nbsp;bezútěšnost jeho možné budoucnosti.&nbsp;– Pořádek v&nbsp;obydlí, pořádek a&nbsp;pečlivost v&nbsp;šatstvu, pořádek v&nbsp;životě, zachovávání nedělí věnovaných četbě bible a&nbsp;přemýšlení o&nbsp;světě a&nbsp;jeho záhadách přispěly k&nbsp;tomuto výsledku jistě právě tak, jako společnost jeho čtvernohých i&nbsp;okřídlených přátel. Neboť cítil správně, že&nbsp;má-li člověk povinnosti, není opuštěn ani samoten.</span></p>
          <p class="chunk" data-nb-ref-number="4" data-nb-words="73" data-nb-chars="449"><span class="idea" data-nb-ref-number="4" id="idea4" data-nb-words="73" data-nb-chars="449">A&nbsp;veden touto myšlenkou, obětoval i&nbsp;trochu ze&nbsp;své úzkosti o&nbsp;bezpečnost a&nbsp;prorazil blíže kozího přístřešku otvor do&nbsp;vnitřní hradby, aby si&nbsp;udělal pohodlné spojení se&nbsp;svým stádem. Zahrazoval jej ovšem z&nbsp;počátku vždy pečlivě trámci a&nbsp;ukrýval v&nbsp;houští živých větví; ale ponenáhlu si&nbsp;zvykl a&nbsp;ztrácel své obavy. Rychle houstnoucí zevní ohrada a&nbsp;pak myšlenka, že&nbsp;za&nbsp;doby dešťů je&nbsp;každá návštěva zvenčí jistě nejméně pravděpodobná, uklidnily jej brzy úplně.</span></p>
          <p class="chunk" data-nb-ref-number="5" data-nb-words="135" data-nb-chars="829"><span class="idea" data-nb-ref-number="5" id="idea5" data-nb-words="135" data-nb-chars="829">Vyčistiv, vyvětrav a&nbsp;spořádav svoje zásoby šatů, pustil se&nbsp;Robinson do&nbsp;výroby obuvi. Měl sice ještě dvoje netknuté plachtovinové lodní střevíce&nbsp;– tvrdé a&nbsp;těžké námořnické boty, jichž měl tři páry, nebyly proň zde k&nbsp;ničemu&nbsp;– ale ty&nbsp;nemohly vydržet dlouho. Chodíval ovšem zpravidla bos při všech pracích domácích, ve&nbsp;„hradu“ i&nbsp;ve „vile“. Ale neodvažoval se&nbsp;bosky na&nbsp;cesty do&nbsp;lesa, kde bylo mnoho trní a&nbsp;kde se&nbsp;přece stále bál jedovatých hmyzů a&nbsp;hadů, ač&nbsp;dosud žádného neviděl. Prvý pár roztrhal za&nbsp;několik prvých měsíců po&nbsp;svém přistání a&nbsp;druhý rozbil dokonale za&nbsp;své poslední výpravy. Teď se&nbsp;pokoušel jednak oba roztrhané páry spravit, jednak si&nbsp;podle nich udělat nové. Přišil si&nbsp;nejdříve záplaty a&nbsp;pak podšil roztrhané provázkové podešve vrstvou hadříků z&nbsp;roztrhaných lodních plachet. Těch měl ovšem zásobu téměř nevyčerpatelnou.</span></p>
          <p class="chunk" data-nb-ref-number="6" data-nb-words="280" data-nb-chars="1747"><span class="idea" data-nb-ref-number="6" id="idea6" data-nb-words="280" data-nb-chars="1747">Ušil si&nbsp;i&nbsp;dvoje nové střevíce. Jedny lehké pro obyčejnou potřebu, prosté, jednoduché střevíce z&nbsp;plachty, podšité dvojitou vrstvou plachtoviny a&nbsp;svazované na&nbsp;nártu provázky. Druhé pevnější, z&nbsp;nejsilnější plachty, pod něž si&nbsp;upletl podešve z&nbsp;provázků získaných rozpletením lodního lana. Pletení dalo ovšem mnoho přemýšlení a&nbsp;mnoho práce, ale konečně se&nbsp;mu&nbsp;práce povedla, když si&nbsp;pro ni&nbsp;vymyslil svůj vlastní a&nbsp;jistě původní způsob. Udělal si&nbsp;ze&nbsp;dřeva malý rámec a&nbsp;přepjal jej sítí tenkých provázků. Na&nbsp;tento síťový podklad pletl pak podešev ze&nbsp;silných provazců tak, že&nbsp;nejprve táhl provázek podle obrysu podešve, připevnil jej pevně k&nbsp;síti, uvázav jej k&nbsp;ní pevně provázky, a&nbsp;pak obrys vyplnil tak, že&nbsp;vedl provaz ve&nbsp;spirále, až&nbsp;byla podešev vyplněna řídce vedenou provazovou spirálou. Druhý provázek vedl pak, proplétaje jej napříč, přes prvý od&nbsp;paty ke&nbsp;špičce. A&nbsp;potom propletl či&nbsp;prošil vše spoustou tenčích provázků, až&nbsp;dostal tuhou, téměř tvrdou podešev, na&nbsp;kterou přišil kus tlusté plachtoviny, z&nbsp;níž potom ušil svršek střevíce. Výsledek nevynikal právě elegancí, ale byl jistě docela uspokojivým výrobkem samo­uka, jemuž šlo v&nbsp;prvé řadě o&nbsp;upotřebitelnost. A&nbsp;sliboval si, že&nbsp;další páry budou ještě mnohem lepší a&nbsp;vzhlednější. Přišel během práce na&nbsp;mnohé nápady jak si&nbsp;počínat. Ani rozbitých spodků nezahodil, ale sešil a&nbsp;vyspravil je&nbsp;k&nbsp;potřebě. Místa, jež by&nbsp;byla dřela tělo, spravil kusy ustřiženými z&nbsp;nohavic a&nbsp;nohavice nastavil, prodlouživ je&nbsp;nejtenčí plachtovinou, kterou měl. Byly neforemné, ale byly dobré. A&nbsp;pak si&nbsp;upravil jiné, jedny obnošenější z&nbsp;nalezené zásoby, kterých však dosud sám nepoužil. Našil si&nbsp;na&nbsp;kolena a&nbsp;na zadnici pevné záplaty, jež je&nbsp;měly chránit od&nbsp;rozedrání, a&nbsp;podobně si&nbsp;upravil i&nbsp;jednu košili záplatami na&nbsp;loktech.</span></p>
          <p class="chunk" data-nb-ref-number="7" data-nb-words="366" data-nb-chars="2249"><span class="idea" data-nb-ref-number="7" id="idea7" data-nb-words="366" data-nb-chars="2249">Strávil tím při denním zaměstnání celý měsíc. Ušil si&nbsp;ještě praktickou poboční kabelu a&nbsp;potom se&nbsp;pustil do&nbsp;práce, kterou měl dávno na&nbsp;mysli a&nbsp;o&nbsp;které již mnoho přemýšlel. Do&nbsp;výroby otáčecího brusu. Otupil již několik seker nadobro, neboť je&nbsp;raději střídal, nežli by&nbsp;se&nbsp;s&nbsp;nimi brousil&nbsp;– měl jich slušný výběr a&nbsp;zásobu. Ale i&nbsp;broušení nožů a&nbsp;příruční sekerky, za&nbsp;niž si&nbsp;vybral tu&nbsp;nejmenší z&nbsp;celé zásoby, dalo na&nbsp;pevném brusu mnoho práce a&nbsp;nedopadlo valně.&nbsp;– Maje jen velmi nejasnou vzpomínku na&nbsp;potřebný mechanismus, jejž od&nbsp;mládí neviděl, přemýšlel dlouho a&nbsp;často, nežli rozluštil, jak celou věc uspořádat, aby pracovala. Výroba sama nebyla ničím právě nesnadným. Vodní žlab pro brus a&nbsp;základní kostra podstavce byly velmi prostou věcí, rovněž osa brusu a&nbsp;její upevnění, a&nbsp;ani hnací kolo nebylo ničím velkým, když jednou přišel na&nbsp;myšlenku udělat je&nbsp;ze&nbsp;dvou vrstev zkřížených prken, jež vyřezal pilou a&nbsp;osekal sekerkou, sbil dohromady a&nbsp;pak přiřezal pečlivě do&nbsp;přesného kruhu. Nejpracnější bylo vyřezání žlábku pro hnací provazec. Díry pro osu kola i&nbsp;brusu vyvrtal snadno, maje veliký i&nbsp;malý nebozez. Ale musil dlouho zkoušet, nežli nalezl, kam připevnit hnací páku od&nbsp;šlapadla a&nbsp;šlapadlo samo, a&nbsp;nežli stanovil patřičné poměry délek, aby se&nbsp;brus otáčel přiměřenou rychlostí. Nakonec však bylo účelu dosaženo a&nbsp;Robinson měl nad plodem svého prvního inženýrského pokusu takovou radost a&nbsp;byl naň tak hrdý, jako kdy který vynálezce na&nbsp;světě. Neboť ačkoliv nevynalezl nic nového, musil nejen vynalézt celý přístroj znovu podle velmi povrchní a&nbsp;jen zevního celku se&nbsp;týkající vzpomínky, ale byl nucen vynalézt i&nbsp;celý postup výroby, aby práci ovládl pomocí nástrojů, jež měl. Nemaje ani řádného, pevného stolu, tím méně pracovní lavice, byl nucen si&nbsp;vypomáhat při obrábění dřeva nejrůznějším způsobem. Když však se&nbsp;brus točil a&nbsp;jiskry vesele lítaly od&nbsp;přidržené sekerky, cítil Robinson, že&nbsp;si&nbsp;nezbytně musí k&nbsp;práci zazpívat, jako kdysi v&nbsp;dětství slyšel pouličního brusiče.&nbsp;– Nero, vida pánovo veselí, provázel jej štěkotem a&nbsp;radostnou proháňkou.&nbsp;– A&nbsp;Robinson neustal, pokud nenabrousil všechny své nástroje. Naštěstí to&nbsp;dovedl dobře, měl příležitost naučit se&nbsp;tomu již na&nbsp;své plantáži. I&nbsp;brusy měl dobré, zachrániv všechny, jež měl lodní tesař ve&nbsp;své dílně.</span></p>
          <p class="chunk" data-nb-ref-number="8" data-nb-words="253" data-nb-chars="1510"><span class="idea" data-nb-ref-number="8" id="idea8" data-nb-words="253" data-nb-chars="1510">Nežli deštivá doba skončila, použil každé suché chvilky, aby si&nbsp;připravil pole pro novou rýžovou setbu. Bylo zapotřebí zpracovat již velmi pěkný kousek půdy. Ale předchozí zkušenost ukázala, že&nbsp;bylo důležitější, aby zničil hlavní plevel, nežli aby připravil půdu samu, jež byla nevyčerpána a&nbsp;plodná nad pomyšlení. Rozkopal ji&nbsp;tedy, převraceje hroudy co&nbsp;možná spodkem navrch, a&nbsp;opakoval to&nbsp;ještě dvakráte, aby zničil, co&nbsp;zatím vyrostlo. A&nbsp;pak, nežli zasel semeno, nechal je&nbsp;máčet a&nbsp;zasel část do&nbsp;půdy zvlášť dobře připravené, hodlaje učinit nový pokus. Zdálo se&nbsp;mu&nbsp;nejasně, že&nbsp;v&nbsp;Brazílii rýži přesazovali. Výsledek převýšil očekávání. Neboť na&nbsp;velkém poli vyrostlo zároveň s&nbsp;rýží přece jen i&nbsp;mnoho plevele, který bylo jen s&nbsp;námahou možno vyplet a&nbsp;zničit. Na&nbsp;malém políčku udusila rýže plevel, a&nbsp;když ji&nbsp;pak rozsadil do&nbsp;půdy, opět nově a&nbsp;dokonale všeho plevele zbavené, a&nbsp;řidčeji od&nbsp;sebe do&nbsp;řádků, bujela tak, že&nbsp;se&nbsp;rozhodl vytrhat opatrně část po&nbsp;části i&nbsp;ostatní vzrostlou již rýži a&nbsp;přesadit ji&nbsp;znovu do&nbsp;půdy nově překopané. Zdržela se&nbsp;tím sice proti rýži, kterou nechal nedotknutou, ve&nbsp;vzrůstu o&nbsp;několik dní, ale dala nepoměrně bohatší výnos. Ječmen zasel teprve po&nbsp;skončení této práce obvyklým způsobem. Ale předsevzal si, že&nbsp;k&nbsp;příští setbě upraví půdu mnohem dříve a&nbsp;důkladněji. Zatím dočkal se&nbsp;nové rodiny od&nbsp;všech tří svých koz a&nbsp;když převedl své stádo do&nbsp;ohrady u&nbsp;letního sídla, čítalo již devět kusů. Teď se&nbsp;mohl nadít, že&nbsp;bude moci začít i&nbsp;opravdově mlékařit. I&nbsp;teď nadojil časem trochu mléka pro sebe.</span></p>
          <p class="chunk" data-nb-ref-number="9" data-nb-words="109" data-nb-chars="652"><span class="idea" data-nb-ref-number="9" id="idea9" data-nb-words="109" data-nb-chars="652">Námaha s&nbsp;obděláním obou polí byla tak značná, že&nbsp;mu&nbsp;skoro pokazila radost z&nbsp;naděje na&nbsp;sklizeň. Chtěl-li zasít včas, byl nucen spěchat, a&nbsp;byl udřen až&nbsp;k&nbsp;úpadu. Leč doufal, že&nbsp;podruhé bude práce snazší, neboť hlavní nesnáz byla se&nbsp;získáváním nové půdy a&nbsp;zbavováním jí&nbsp;plevele, jenž byl opravdu nezmarný. Myslil, že&nbsp;ani řádný pluh by&nbsp;jej nemohl zdolat úplně, neboť životní síla rostlin v&nbsp;tomto vlhkém, tropickém podnebí byla neuvěřitelná. Některá místa mohl rozkopat snad denně, a&nbsp;přece vyrážely určité rostliny znovu a&nbsp;znovu z&nbsp;neúmorných kořínků.&nbsp;– Konečně se&nbsp;však pole přece zelenala správnými sazenicemi rýže a&nbsp;ječmene a&nbsp;on mohl pomýšlet na&nbsp;jiné práce.</span></p>
          <p class="chunk" data-nb-ref-number="10" data-nb-words="290" data-nb-chars="1707"><span class="idea" data-nb-ref-number="10" id="idea10" data-nb-words="290" data-nb-chars="1707">Ve&nbsp;vzpomínce na&nbsp;námahu a&nbsp;nebezpečí své předešlé velké výpravy vzpomněl si&nbsp;na&nbsp;lodní člun, na&nbsp;nějž zatím docela zapomněl. Prohlédl jej znovu a&nbsp;nalezl jej obrácený dnem a&nbsp;mnohem dále na&nbsp;břehu, nežli byl při poslední návštěvě. Obhlédnuv situaci, uznal, že&nbsp;vlastními silami loď na&nbsp;vodu nedostane. A&nbsp;pak byla zanedbáním již příliš poškozena a&nbsp;rozpukána sluncem a&nbsp;nepohodou. Rozmýšleje teď klidněji o&nbsp;věci, uznal, že&nbsp;kdyby se&nbsp;byl věci ujal hned, mohl loďku jistě zachránit. Měl z&nbsp;lodi dosti kladek a&nbsp;provazů, aby mohl sestrojit mohutný kladkostroj, a&nbsp;tak by&nbsp;byl snad pomalu, ale dojista člun dostal až&nbsp;na&nbsp;místo, kde by&nbsp;mu&nbsp;byl příliv pomohl. Teď bylo pozdě honit bycha. Usmyslil si&nbsp;tedy lodici rozebrat a&nbsp;upotřebit, co&nbsp;se&nbsp;dá, k&nbsp;postavení nového, menšího člunu. Ale shledal, že&nbsp;dřevo bylo příliš zničeno a&nbsp;rozrušeno. Při pokusu odtrhnout plaňky od&nbsp;žeber drtilo se&nbsp;dříví, a&nbsp;ani když zkusil dříve vytahat hřebíky, nepodařilo se&nbsp;mu&nbsp;zachránit více nežli jen několik neporušených prken. Ostatní se&nbsp;přelámala nebo popukala. Žebra byla v&nbsp;pořádku a&nbsp;také lavičky a&nbsp;podlaha. Vytahal pečlivě všechny bronzové hřeby a&nbsp;spoje a&nbsp;ostatní kování a&nbsp;dopravil domů i&nbsp;všechno dříví. Prken&nbsp;– i&nbsp;těch, která už&nbsp;nebyla způsobilá ke&nbsp;stavbě nové lodice&nbsp;– mohl vždy dobře upotřebit, neboť myslil s&nbsp;hrůzou na&nbsp;nutnost, že&nbsp;by&nbsp;měl být nucen dělat si&nbsp;prkna sám z&nbsp;čerstvých stromů. Měl ovšem několik pil, ale samojediný byl by&nbsp;sotva mohl kmen rozřezat na&nbsp;prkna. A&nbsp;nedovedl si&nbsp;představit, že&nbsp;by&nbsp;se&nbsp;to&nbsp;mohlo podařit rozštípáním. A&nbsp;otesáváním kmene, až&nbsp;by&nbsp;pomalu zbylo prkno? Kolik by&nbsp;jich byl mohl vyrobit za&nbsp;rok? A&nbsp;tak mu&nbsp;mohla rozbitá lodice posloužit alespoň k&nbsp;výrobě různých polic, skříní, krabic, bedniček a&nbsp;jiných podobných potřebností a&nbsp;nábytku.</span></p>
          <p class="chunk" data-nb-ref-number="11" data-nb-words="160" data-nb-chars="960"><span class="idea" data-nb-ref-number="11" id="idea11" data-nb-words="160" data-nb-chars="960">Jeho naděje, že&nbsp;bude snad moci obeplout svůj ostrov po&nbsp;lodi, klesla tím ovšem velice. Nebude-li s&nbsp;to, aby si&nbsp;zbudoval loď vlastní silou, bude se&nbsp;nucen vzdát možnosti, že&nbsp;by&nbsp;se&nbsp;mohl kdy vydat na&nbsp;vodu. Věděl, že&nbsp;domorodci američtí i&nbsp;afričtí podnikají daleké cesty v&nbsp;lodích vydlabaných ze&nbsp;stromových kmenů a&nbsp;slyšel dosti i&nbsp;o&nbsp;člunech udělaných z&nbsp;kůry nebo z&nbsp;kůží napjatých přes proutěnou kostru. Ale nevěřil mnoho tomuto druhému způsobu, ač&nbsp;by&nbsp;snad proň byl co&nbsp;do&nbsp;výroby proveditelnější a&nbsp;snadnější. Aspoň nemyslil, že&nbsp;by&nbsp;mohl takto postavit člun schopný vydržet cestu po&nbsp;moři. Bylo v&nbsp;okolních vodách mnoho velkých, dravých ryb&nbsp;– žraloků i&nbsp;jiných&nbsp;– jejichž ploutve za&nbsp;klidného moře objevovaly se&nbsp;často na&nbsp;hladině kolem ostrova. A&nbsp;Robinson měl ze&nbsp;žraloků velmi pochopitelný strach. Usmyslil si&nbsp;tedy pokusit se&nbsp;později o&nbsp;zhotovení pirogy z&nbsp;vydlabaného stromu. Dokáží-li to&nbsp;černoši svými primitivními nástroji a&nbsp;ohněm, dokáže to&nbsp;i&nbsp;on, jenž má&nbsp;všechno potřebné náčiní.</span></p>
          <p class="chunk" data-nb-ref-number="12" data-nb-words="143" data-nb-chars="873"><span class="idea" data-nb-ref-number="12" id="idea12" data-nb-words="143" data-nb-chars="873">Prozatím toho nechal a&nbsp;zabýval se&nbsp;potřebnějšími věcmi. Náhodou nalezl zcela nedaleko svého hlavního obydlí, ale směrem, jímž se&nbsp;dosud nedal, neobyčejně pěkné místo pro kozí ohradu. Byla to&nbsp;skála zcela podobná té, u&nbsp;níž postavil svůj hrad. I&nbsp;zde byly potůček a&nbsp;volné prostranství. Založí-li zde živý plot z&nbsp;mladých stromků, bude snadné získat v&nbsp;průběhu jednoho roku ohradu tak velikou, aby tam mohlo hezky žít velké hejno koz zcela svobodně a&nbsp;bez ošetřování. Tak by&nbsp;si&nbsp;zabezpečil dostatek chovné zvěře pro doby, kdyby se&nbsp;stal neschopným vycházet na&nbsp;lov. Umínil si&nbsp;věnovat tomu trochu práce ve&nbsp;volných chvílích a&nbsp;počal tím, že&nbsp;v&nbsp;mezerách mezi přirozenou ohradou stromů zasadil trochu stromků toho druhu, jenž se&nbsp;mu&nbsp;již dříve tak osvědčil svým rychlým vzrůstem a&nbsp;bujením. Až&nbsp;vzrostou, chtěl jejich ohebné kmeny a&nbsp;větve proplést tak, aby vytvořily košinu pro kozy neprostupnou.</span></p>
          <p class="chunk" data-nb-ref-number="13" data-nb-words="151" data-nb-chars="970"><span class="idea" data-nb-ref-number="13" id="idea13" data-nb-words="151" data-nb-chars="970">Houževnatá ohebnost těchto prutů upomněla ho, že&nbsp;bude potřebovat košíky k&nbsp;uschování svého obilí, neboť sklizeň již začínala růst do&nbsp;pěkných rozměrů. Pustil se&nbsp;tedy do&nbsp;košíkaření. Vídal to&nbsp;často v&nbsp;Brazílii a&nbsp;věděl dosti dobře, jak si&nbsp;počínat. Ohebného proutí byl nadbytek. Vedle toho, jehož užíval k&nbsp;plotům, skýtaly nejlepší materiál rozštípané řapíky palmových listů a&nbsp;pak krásná, tmavohnědě skvrnitá bambusovitá třtina, dosahující výše 8–10&nbsp;metrů, jež tvořila místy celá neproniknutelná políčka jako vysoké rákosí. Stébla bylo lze rozštípat na&nbsp;drátovité pruhy každé síly, od&nbsp;šíře prstu do&nbsp;nejtenčích žíňovitých nití. Po&nbsp;překonání prvých nesnází poznal, že&nbsp;si&nbsp;z&nbsp;košíkářské práce zapamatoval více, nežli tušil, a&nbsp;když zhotovil prvý velký, kuželovitý košík, či&nbsp;spíše nůši, zalíbila se&nbsp;mu&nbsp;práce tak, že&nbsp;si&nbsp;do&nbsp;hradu snesl dosti materiálu, aby se&nbsp;mohl v&nbsp;příštím mokrém období věnovat košíkářství a&nbsp;zhotovit si&nbsp;košíky různé velikosti, ale i&nbsp;z&nbsp;různých prutů, hrubých i&nbsp;jemných.</span></p>
          <p class="chunk" data-nb-ref-number="14" data-nb-words="145" data-nb-chars="880"><span class="idea" data-nb-ref-number="14" id="idea14" data-nb-words="145" data-nb-chars="880">U&nbsp;příležitosti řezání třtiny vzpomněl si&nbsp;na&nbsp;divokou cukrovou třti­nu, kterou nalezl při své první výpravě, a&nbsp;vydal se&nbsp;pro ni. Přinesl jí&nbsp;domů důkladnou otep, většinou i&nbsp;s&nbsp;kořeny, aby ji&nbsp;zarážel u&nbsp;potoka blíže svému obydlí. Měl ještě dostatek cukru z&nbsp;lodní zásoby, ale neuškodí, pomyslí-li včas na&nbsp;budoucí náhradu. Maje však dosud dosti vzpomínek na&nbsp;práci s&nbsp;rýží a&nbsp;ječmenem, spokojil se&nbsp;tím, že&nbsp;přinesené sazenice prostě zarážel do&nbsp;vhodné vlhké půdy, kde jenom šavlí vysekal bující rostliny. Třtina se&nbsp;ujala a&nbsp;rostla tak bujně, že&nbsp;si&nbsp;sama svým vzrůstem zdusila všechno překážející býlí. A&nbsp;překvapila Robinsona rychlostí, s&nbsp;kterou se&nbsp;počala rozšiřovat po&nbsp;okolí. Napomohl jí, vysekav jí&nbsp;v&nbsp;okolí co&nbsp;největší volnost a&nbsp;rozsázev trochu sazenic řídce v&nbsp;co největším okruhu. Po&nbsp;následujícím mokrém a&nbsp;suchém období rozbujela se&nbsp;a&nbsp;rozšířila do&nbsp;okolí tak, že&nbsp;jí&nbsp;nemohl nikdy tolik zpracovat.</span></p>
          <p class="chunk" data-nb-ref-number="15" data-nb-words="133" data-nb-chars="798"><span class="idea" data-nb-ref-number="15" id="idea15" data-nb-words="133" data-nb-chars="798">Tou dobou chytil druhého papouška, krásného, velikého ptáka s&nbsp;červeným a&nbsp;modrým peřím a&nbsp;s&nbsp;velikými, bílými kruhy kolem očí; viděl, že&nbsp;se&nbsp;tento druh i&nbsp;v&nbsp;přírodě dobře snáší s&nbsp;druhem, k&nbsp;němuž patřil jeho Polo, a&nbsp;doufal, že&nbsp;i&nbsp;jej naučí dobře mluvit. Byl by&nbsp;rád chytil více různých ptáků, ale nemaje drátu, nemohl vyrobit klec, která by&nbsp;odolala strašlivým zobákům těchto louskačů kamenitých ořechů, a&nbsp;řetízek, jehož užíval, byl tak těžký, že&nbsp;i&nbsp;největším ptákům působil příliš mnoho obtíží. Umiňoval si&nbsp;však věnovat této otázce trochu myšlení, neboť toužil mít v&nbsp;dlouhých dnech mokrého zajetí co&nbsp;nejvíce společnosti. Pokusil se&nbsp;chytit i&nbsp;některou z&nbsp;četných čilých opic, jichž některé druhy byly tak dotěrné, že&nbsp;mu&nbsp;lezly po&nbsp;střeše. Ale neměl zdaru&nbsp;– zvířata byla příliš chytrá pro jeho nemotorné nástrahy.</span></p>
          <p class="chunk" data-nb-ref-number="16" data-nb-words="80" data-nb-chars="493"><span class="idea" data-nb-ref-number="16" id="idea16" data-nb-words="80" data-nb-chars="493">Těsně před počátkem deštivého období napadlo mu&nbsp;učinit nový pokus s&nbsp;pěstěním rýže. Měl jí&nbsp;teď tolik, že&nbsp;mohl několik hrstí ztratit. Zpracoval rýžové pole ještě před dešti a&nbsp;osil je&nbsp;zčásti hned po&nbsp;přečkání prvých lijáků. Druhou část půdy chtěl za&nbsp;pěkných chvil a&nbsp;dní opětovně překopat, aby ji&nbsp;zbavil co&nbsp;nejdůkladněji všeho býlí. Zkušenost se&nbsp;znamenitě osvědčila. Rýže vzešla velmi bohatě a&nbsp;vydařila se&nbsp;ještě lépe nežli předešle, takže sklizeň předčila výnosem i&nbsp;výnos ječmene, jehož zasel více.</span></p>
          <p class="chunk" data-nb-ref-number="17" data-nb-words="255" data-nb-chars="1568"><span class="idea" data-nb-ref-number="17" id="idea17" data-nb-words="255" data-nb-chars="1568">Za&nbsp;tohoto období provedl několik pokusů, ke&nbsp;kterým se&nbsp;dříve řádně nedostal. V&nbsp;první řadě s&nbsp;přípravou inkoustu, jehož nedostatek jej vážně trápil. Měl ho&nbsp;sotva tolik, aby mohl provádět nejnutnější zápisy, a&nbsp;to ještě zředěním tak zbledlého, že&nbsp;ho&nbsp;už&nbsp;více zředit nesměl. Zkoušel psát šťávou některých tmavých plodů, ale ač&nbsp;to&nbsp;bylo velmi dobře možno, bledlo písmo tak rychle, že&nbsp;neměl důvěry, že&nbsp;by&nbsp;vydrželo několik let, i&nbsp;když bude v&nbsp;knize zavřeno. Věděl, že&nbsp;se&nbsp;inkoust vyrábí z&nbsp;duběnek a&nbsp;ze železné skalice. Ale nevěděl nic bližšího&nbsp;– a&nbsp;neměl ani skalice, ani duběnek. Pokusil se&nbsp;svářet různé odvary tmavých bobulí, dřev i&nbsp;listí s&nbsp;kousky silně rzivého železa, a&nbsp;tmavou břečku, kterou tím získal, natíral na&nbsp;kousky dřev a&nbsp;vystavoval slunci. A&nbsp;opravdu nalezl několik odvarů, které vydržely působení palčivých paprsků slunce právě tak dobře, jako jeho inkoust, ano zčásti i&nbsp;ještě lépe. Hlavně směsice z&nbsp;odvaru velkých borůvkovitých bobulí, ze&nbsp;zelených slupek olivovitých palmových ořechů a&nbsp;z&nbsp;kousků železa poskytla inkoust, jenž měl jedinou vadu: velmi rychle plesnivěl a&nbsp;hnil, takže byl nucen jej často obnovovat. Ale přece jen to&nbsp;byl dobrý inkoust a&nbsp;Robinsonovi nezáleželo na&nbsp;žádné práci, šlo-li o&nbsp;dosažení účelu. Když potom určil k&nbsp;vaření malého množství inkoustu malý mosazný koflík, zpozoroval, že&nbsp;je&nbsp;inkoust ještě lepší a&nbsp;trvalejší. Zkouška ukázala, že&nbsp;je&nbsp;také vzdornější na&nbsp;slunci. Od&nbsp;té&nbsp;doby jej vařil opět ve&nbsp;džbánku, ale přidal do&nbsp;něho několik kousků rzivých bronzových hřebíků, vytažených ze&nbsp;člunu.&nbsp;– Tento měďnatý inkoust plesnivěl mnohem méně a&nbsp;vydržel dlouho.</span></p>
          <p class="chunk" data-nb-ref-number="18" data-nb-words="38" data-nb-chars="225"><span class="idea" data-nb-ref-number="18" id="idea18" data-nb-words="38" data-nb-chars="225">Nedostatek nádob k&nbsp;vaření, jenž mu&nbsp;při těchto pokusech velmi vadil, přiměl ho&nbsp;k&nbsp;přemýšlení o&nbsp;tom, jak by&nbsp;si&nbsp;vyrobil hliněné nádobí. Rozhodl se, že&nbsp;neustane, dokud nenalezne vhodnou hlínu, a&nbsp;litoval, že&nbsp;na&nbsp;to&nbsp;dosud nepomyslil.</span></p>
          <p class="chunk" data-nb-ref-number="19" data-nb-words="91" data-nb-chars="550"><span class="idea" data-nb-ref-number="19" id="idea19" data-nb-words="91" data-nb-chars="550">Pokusil se&nbsp;i&nbsp;o&nbsp;výrobu ovocného vína, ačkoliv měl znamenitou zásobu různých pálenek i&nbsp;likérů. Ale šetřil s&nbsp;nimi právě tak, jako s&nbsp;ostatními věcmi, uschovávaje na&nbsp;budoucí léta vše, co&nbsp;si&nbsp;dovedl teď udělat nebo nahradit sám. Výroba vína byla ovšem prasnadnou věcí&nbsp;– stačilo naložit plody do&nbsp;vody spolu s&nbsp;cukrem. Ale neměl nádob, a&nbsp;mohl použít jenom jedné kamenné láhve, asi pětilitrové. Naložil do&nbsp;ní&nbsp;plody, jež mu&nbsp;chutí nejvíce připomínaly zakyslou ostružinu, a&nbsp;nechal je&nbsp;kvasit. Dopadlo to&nbsp;dobře, vykvasil již ve&nbsp;dvou měsících lahodný, osvěživý nápoj.</span></p>
          <p class="chunk" data-nb-ref-number="20" data-nb-words="383" data-nb-chars="2294"><span class="idea" data-nb-ref-number="20" id="idea20" data-nb-words="383" data-nb-chars="2294">Jiný, a&nbsp;ve svém významu mnohem vážnější pokus byl, že&nbsp;vyzkoušel prakticky, čeho je&nbsp;doopravdy potřebí, aby získal ze&nbsp;své rýže poživatelnou rýži loupanou a&nbsp;z&nbsp;ječmene mouku, anebo aspoň kroupy. Věděl ovšem jak z&nbsp;Brazílie, tak i&nbsp;ze své prvé africké cesty, jak jednoduchých prostředků užívají domorodci k&nbsp;tomu, aby své obilí zbavili slupek a&nbsp;aby získali hrubou mouku. Leč třít je&nbsp;ručně kamenem na&nbsp;plochém kameni&nbsp;– to&nbsp;byla práce, ke&nbsp;které chtěl přikročit jen, nevymyslí-li nic dokonalejšího. Prozatím však provedl s&nbsp;hrstkou rýže a&nbsp;s&nbsp;hrstkou ječmene aspoň základní pokusy, aby vyzkoušel, v&nbsp;čem celá práce vlastně spočívá. Užil k&nbsp;tomu plochého, celkem hladkého kusu kamene, jejž byl vylámal ze&nbsp;svého sklepa, a&nbsp;drtil obilí jednak kulatým balvanem z&nbsp;potoka, jednak dřevěným válečkem. Poznal, že&nbsp;k&nbsp;oloupání rýže stačí zrno silně třít či&nbsp;dřít a&nbsp;že by&nbsp;to&nbsp;šlo tedy asi nejlépe po&nbsp;způsobu, jak Afričanky upravují svou „durrhu“<a href="./resources/undefined">17</a>&nbsp;– v&nbsp;dřevěném hmoždíři tlukouce ji&nbsp;dlouhou, dřevěnou palicí. Ječmen však vyžadoval skutečného mletí. Pórovitý, zrnitý kámen, jehož k&nbsp;tomu užil, hodil se&nbsp;k&nbsp;tomu výborně. Dřel-li na&nbsp;něm zrní s&nbsp;usilovným tlačením nebo velmi rychle, drtilo se&nbsp;na&nbsp;hrubé, moučnaté otruby a&nbsp;mouku. Tlačil-li mírně, sdrcoval slupku zrna a&nbsp;jeho konečky a&nbsp;vylupoval z&nbsp;nich zrno v&nbsp;podobě hrubých krup. Poznal, že&nbsp;pro trpělivého a&nbsp;pozorného člověka není to&nbsp;práce tak nesnadná, jak si&nbsp;představoval, a&nbsp;že by&nbsp;konec konců vyšel i&nbsp;s&nbsp;tímto prostým způsobem. Ale nabyl již tolik záliby ve&nbsp;vynalézání různých pomůcek, že&nbsp;nechtěl ustat, dokud nevymyslí nějaký skutečný mlýnek. Rovněž čištění rýže a&nbsp;krup i&nbsp;mouky bylo otázkou, jež vyžadovala přemýšlení. Foukáním odstranil z&nbsp;rýže sice všechny plevy, ale zároveň i&nbsp;všechnu mouku ze&nbsp;zrn, jež se&nbsp;rozbila a&nbsp;rozdrtila. Bylo zapotřebí tedy napřed síta. Ale toho neměl a&nbsp;prozatím je&nbsp;nemohl zhotovit, nemaje vhodné tkaniny. To&nbsp;byla tedy druhá úloha pro jeho vynalézavost. Podobně tomu bylo s&nbsp;ječmenem: bylo nutno napřed prosít mouku, a&nbsp;pak teprve mohl foukáním odstranit lehké zbytky zevní slupky od&nbsp;těžkého, zbylého zrna. A&nbsp;až bude mít obilí více, bude musit pomýšlet i&nbsp;na toto odfukování plev a&nbsp;slupek i&nbsp;smetí, neboť jelikož bylsám, nemohl si&nbsp;práci rozdělit jako černoši, aby jeden sypal zrní s&nbsp;výše a&nbsp;druhý do&nbsp;něho dul prudkým máváním vějíře.&nbsp;– Zde šlo tedy o&nbsp;třetí přístroj.</span></p>
          <p class="chunk" data-nb-ref-number="21" data-nb-words="93" data-nb-chars="527"><span class="idea" data-nb-ref-number="21" id="idea21" data-nb-words="93" data-nb-chars="527">A&nbsp;tak za&nbsp;těchto prací a&nbsp;za pilného pletení různých velkých i&nbsp;malých, hrubých i&nbsp;zdobnějších košů, košíků i&nbsp;košíčků, zábavy se&nbsp;zvířaty a&nbsp;za cvičení nového papouška, který však nebyl tak učenlivý jako první, a&nbsp;za ostatních domácích prací dospěl k&nbsp;druhému výročí svého pobytu na&nbsp;ostrově. Strávil je&nbsp;podobně jako prvé, počal se&nbsp;připravovat k&nbsp;novému, třetímu roku a&nbsp;k&nbsp;pěknému období. Byl dokonale zdráv a&nbsp;velmi dobré mysli. Zvykl si&nbsp;na&nbsp;samotu se&nbsp;svými zvířaty tak, že&nbsp;opravdu skoro ani nepomyslil, že&nbsp;je&nbsp;sám a&nbsp;že by&nbsp;mu&nbsp;něco scházelo.</span></p>
          <p class="chunk" data-nb-ref-number="22" data-nb-words="101" data-nb-chars="598"><span class="idea" data-nb-ref-number="22" id="idea22" data-nb-words="101" data-nb-chars="598">Příprava ječného pole stála ho&nbsp;opět mnoho práce, neboť obilí trpělo velmi plevelem, jejž bylo lze sotva zdolat. Umínil si, že&nbsp;již nebude odkládat pokusů s&nbsp;kovářstvím, neboť s&nbsp;pouhým nedokonalým kopáčkem a&nbsp;okovanou lopatou byla to&nbsp;práce zoufalá a&nbsp;bude zvětšením potřebné osevné plochy ještě horší. Ale konečně měl vše hotovo a&nbsp;setbu i&nbsp;první nejhorší pletí za&nbsp;sebou, a&nbsp;obilí rostlo opět utěšeně. Střídavá práce s&nbsp;ječmenem a&nbsp;s&nbsp;rýží zabrala mu&nbsp;čas až&nbsp;do&nbsp;poloviny listopadu. Potom postřílel opět trochu škůdců a&nbsp;rozvěsil je&nbsp;nad poli a&nbsp;mohl se&nbsp;věnovat jiným věcem, docházeje k&nbsp;polím jen časem dohlédnout.</span></p>
          <p class="chunk" data-nb-ref-number="23" data-nb-words="332" data-nb-chars="2077"><span class="idea" data-nb-ref-number="23" id="idea23" data-nb-words="332" data-nb-chars="2077">První bylo, že&nbsp;se&nbsp;vydal vzhůru po&nbsp;potoku k&nbsp;místům, kde kdysi nalezl první „ovocný sad“ a&nbsp;kde podle nejasné vzpomínky viděl vysoké, hlinité břehy. Opravdu nalezl vysokou vrstvu hnědožluté hlíny, snadno přístupné od&nbsp;potoka. Hlína tvořila břeh vyšší čtyř metrů. Vysekal jí&nbsp;trochu sekerkou a&nbsp;přinesl domů v&nbsp;plachtě náklad asi třiceti kilogramů, aby mohl provádět svoje pokusy. Shledal, že&nbsp;to&nbsp;je&nbsp;mnohem těžší a&nbsp;složitější, nežli si&nbsp;myslil. Ačkoliv vzal hlínu hluboko, byla přece plna kořínků. Rozbil ji&nbsp;na&nbsp;drobno a&nbsp;rozdrtil na&nbsp;moučku a&nbsp;přebral pečlivě rukou. Pak ji&nbsp;navlhčil a&nbsp;udělal těsto, z&nbsp;něhož bylo možno velmi dobře modelovat. Vyrobil rukou několik malých misek, ale lámaly se&nbsp;mu&nbsp;a&nbsp;stálo mnoho pokusů, nežli nalezl pravý stupeň tuhosti. Ovšem neměl v&nbsp;této práci nejmenšího cviku a&nbsp;výrobky, vycházející z&nbsp;jeho rukou, byly by&nbsp;vzbudily posměch i&nbsp;venkovského dítěte, jež se&nbsp;mohlo proti němu zvát pravým mistrem při výrobě svých hrnečků a&nbsp;koláčků z&nbsp;bláta. Ale trpělivost a&nbsp;nouze jsou dobrými učiteli a&nbsp;naučily vbrzku i&nbsp;Robinsona potřebné zručnosti. Ale tím nebyla úloha rozluštěna. Vyrobené věci při sušení praskaly a&nbsp;pukaly, byť je&nbsp;sušil nejpečlivěji. A&nbsp;když jeden větší střípek zkusil vypálit v&nbsp;ohni, rozpadl se&nbsp;mu&nbsp;nadrobno. Po&nbsp;mnohém zklamání zkoušel jinou hlínu, vybíraje ji, kdekoliv nalezl obnažené hlinisko. Při tom podnikl několik vycházek na&nbsp;různá místa. Z&nbsp;výletu k&nbsp;mořské zátoce, podle níž podnikl loni výlet na&nbsp;druhý břeh ostrova, přinesl si&nbsp;vedle pěkné, bělavě žlutorůžové hlíny také několik tuctů vajec, která vybral v&nbsp;osadě mořského ptactva, jež tam hojně hnízdilo na&nbsp;nevysokém holém skalisku. Vybíraje po&nbsp;jednom z&nbsp;hnízd, kde bylo vajec posud málo, doufal, že&nbsp;nevzal žádných již nasezených. Poznal, že&nbsp;buřňáci a&nbsp;rackové i&nbsp;jiné mořské ptactvo, jehož maso nemohl jíst pro nepříjemný rybí pach, mají velmi chutná vejce, mnohem chutnější nežli vejce slepičí. Upekl si&nbsp;jich několik a&nbsp;ostatní uschoval v&nbsp;uzavřeném košíku na&nbsp;stinném místě mezi banánovníky, kde bylo vždy o&nbsp;několik stupňů chladněji nežli kdekoliv jinde, snad následkem rychlého vypařování obrovského listoví.</span></p>
          <p class="chunk" data-nb-ref-number="24" data-nb-words="89" data-nb-chars="575"><span class="idea" data-nb-ref-number="24" id="idea24" data-nb-words="89" data-nb-chars="575">Přinesená hlína ukázala se&nbsp;znamenitou. Byla mastná a&nbsp;slabě promíšena jemňoučkým, lesklým pískem. Dala se&nbsp;velmi lehko formovat a&nbsp;při sušení nepukl ani jediný kus. Dychtivě čekal, až&nbsp;jeho pokusné nádobky dosti vyschnou, aby se&nbsp;pokusil o&nbsp;vypálení, které provedl toliko na&nbsp;otevřeném ohništi, obklopiv dřívím předměty na&nbsp;sebe a&nbsp;do sebe nastavěné. Když dříví dohořelo, nalezl, že&nbsp;je&nbsp;zboží vypáleno velmi nedokonale a&nbsp;nestejně. Dva větší hrnečky byly prasklé&nbsp;– snad proto, že&nbsp;měly velmi nepravidelně tlusté stěny. Některé předměty byly skvrnité&nbsp;– místy bledé, místy tmavěji červené.</span></p>
          <p class="chunk" data-nb-ref-number="25" data-nb-words="98" data-nb-chars="592"><span class="idea" data-nb-ref-number="25" id="idea25" data-nb-words="98" data-nb-chars="592">Ponechal je&nbsp;na&nbsp;ohništi, odhrabal popel a&nbsp;rozdělal nový oheň&nbsp;– tentokráte velikou hranici. Když ji&nbsp;udržoval podle svého názoru dosti dlouho, nechal ji&nbsp;volně dohořet a&nbsp;vychladnout a&nbsp;odešel zatím po&nbsp;jiné práci. Při rozebrání nalezl potom svoje zboží velmi pěkně vypálené, téměř stejnoměrně bledé pleťové barvy. Ale kus, který byl na&nbsp;kraji a&nbsp;který vyndal kusem dřeva ještě za&nbsp;horka, pukl mu&nbsp;náhle před očima. Pomyslil si, že&nbsp;to&nbsp;bylo příliš náhlým ochlazením, a&nbsp;chvatně nahrnul všechno zbylé uhlí a&nbsp;popel přes vypálené zboží, aby je&nbsp;ochránil před prudkým ochlazením. A&nbsp;prohlížel je&nbsp;až&nbsp;druhého dne.</span></p>
          <p class="chunk" data-nb-ref-number="26" data-nb-words="52" data-nb-chars="322"><span class="idea" data-nb-ref-number="26" id="idea26" data-nb-words="52" data-nb-chars="322">Bylo v&nbsp;pořádku, vypadajíc jako drsné, bledé květináče. Nalil do&nbsp;jednoho vody&nbsp;– nádoba zůstala pevná, ale voda prosakovala velmi rychle stěnami, až&nbsp;se&nbsp;nádobka zvenčí pokryla jakoby kapkami potu. Zkusil ji&nbsp;postavit na&nbsp;oheň, ale pronikající voda syčela a&nbsp;vypařovala se&nbsp;a&nbsp;byla dříve ve&nbsp;vzduchu, než se&nbsp;uvnitř doopravdy ohřála.</span></p>
          <p class="chunk" data-nb-ref-number="27" data-nb-words="92" data-nb-chars="556"><span class="idea" data-nb-ref-number="27" id="idea27" data-nb-words="92" data-nb-chars="556">Neměl však potuchy, z&nbsp;čeho se&nbsp;dělá sklovitá poleva. Po&nbsp;delším přemýšlení uznal, že&nbsp;nehodí-li se&nbsp;jeho nádobí k&nbsp;vaření, bude přece dobrým k&nbsp;uschovávání tekutin, když je&nbsp;vysmolí. Poznal zatím již stromy, ronící smolnatou pryskyřici. Nasbíral jí&nbsp;tedy a&nbsp;vloživ ji&nbsp;do&nbsp;jednoho z&nbsp;nových hrnečků, roztopil ji&nbsp;a&nbsp;namočil do&nbsp;ní&nbsp;malý pohárek, jejž potom nechal v&nbsp;horku ohně odkapat. Byl to&nbsp;dobrý picí pohárek. Bylo jistě výhodou mít aspoň takovéto nádobí a&nbsp;Robinson se&nbsp;ihned pustil do&nbsp;výroby skutečných, větších nádob, neboť co&nbsp;vyrobil zkusmo, byly spíše dětské hračky.</span></p>
          <p class="chunk" data-nb-ref-number="28" data-nb-words="298" data-nb-chars="1800"><span class="idea" data-nb-ref-number="28" id="idea28" data-nb-words="298" data-nb-chars="1800">Poznal ovšem opět nečekané obtíže. Bylo hračkou vytvářet malý pohárek, ale bylo ohromným úkolem vyrobit i&nbsp;jen litrový hrnek. Z&nbsp;volné ruky a&nbsp;beze zkušenosti&nbsp;– poznal opět, co&nbsp;poznával za&nbsp;kaž­dým krokem: že&nbsp;i&nbsp;nejnepatrnější lidská dovednost je&nbsp;uměním, k&nbsp;němuž lidstvo dospělo nesmírnou námahou tisícerých pokusů, rozmnožujíc zkušenosti a&nbsp;dědíc je&nbsp;z&nbsp;pokolení na&nbsp;pokolení. I&nbsp;při nejnepatrnějším výkonu je&nbsp;množství dovedností a&nbsp;zkušeností, na&nbsp;něž přicházíme jen tím, že&nbsp;je&nbsp;– někdy bezděky a&nbsp;neuvažujíce&nbsp;– přebíráme jedni od&nbsp;druhých. Heslo „Já sám!“ je&nbsp;pěkné heslo, jde-li o&nbsp;mravní sílu. Ale je&nbsp;ubohým, nevědomým omylem, chceme-li jím říci, že&nbsp;si&nbsp;stačíme sami a&nbsp;že se&nbsp;nepotřebujeme od&nbsp;nikoho poučovat. I&nbsp;ten nejsamostatnější vynálezce vděčí za&nbsp;vše, co&nbsp;umí a&nbsp;má, a&nbsp;vděčí nejen svému okolí, od&nbsp;něhož se&nbsp;učí přímo i&nbsp;nepřímo, ale i&nbsp;milionům svých předchůdců, kteří vypracovali a&nbsp;snesli zkušenosti, dovednosti a&nbsp;znalosti, na&nbsp;jejichž podkladě on&nbsp;dále pracuje. Robinson poznal na&nbsp;sobě samém, že&nbsp;„sám“ byl by&nbsp;člověk na&nbsp;úrovni nejubožejšího divocha nuceného sbírat a&nbsp;rukama rvát jedlé kořínky a&nbsp;plodiny&nbsp;–&nbsp;a&nbsp;učit se&nbsp;při tom od&nbsp;zvěře, která je&nbsp;zná „pudem“, to&nbsp;jest zděděnou a&nbsp;do pudu přešlou zkušeností milionů předchozích pokolení prarodičů.&nbsp;– Musil znovu vynalézt většinu svých vymožeností. Ale dokázal vše jen proto, že&nbsp;jednak již předem věděl, co&nbsp;chce, a&nbsp;potom, že&nbsp;vždy měl o&nbsp;věci již jakési, byť nejasné vědomosti a&nbsp;znalosti.&nbsp;– Často, přemýšleje a&nbsp;vymýšleje, nebyl s&nbsp;to rozluštit svoji úlohu; až&nbsp;když se&nbsp;již vzdával, nemoha kupředu, najednou přišel na&nbsp;nápad, jenž se&nbsp;vždy ukázal být náhle se&nbsp;vynořivší a&nbsp;zjasnivší vzpomínkou na&nbsp;něco, co&nbsp;kdysi věděl, ale nač zapomněl a&nbsp;co si&nbsp;nedovedl uvědomit, až&nbsp;se&nbsp;ta&nbsp;teď objevila pod tlakem soustředěné pozornosti, aby to&nbsp;mohl přizpůsobit okolnostem a&nbsp;prostředkům své potřeby.</span></p>
          <p class="chunk" data-nb-ref-number="29" data-nb-words="80" data-nb-chars="431"><span class="idea" data-nb-ref-number="29" id="idea29" data-nb-words="80" data-nb-chars="431">I&nbsp;teď vzpomněl, že&nbsp;slyšel jednou cosi jako: „olověná poleva je&nbsp;nezdravá!“ Pletlo se&nbsp;mu&nbsp;cosi o&nbsp;tom, že&nbsp;kyselé pokrmy se&nbsp;v&nbsp;takových hrncích stávají jedovatými&nbsp;–&nbsp;ale je&nbsp;v&nbsp;nich možno vařit. Tedy olověná poleva!&nbsp;– Jak to? Zaťal zuby a&nbsp;umínil si, že&nbsp;bude zkoušet, až&nbsp;to&nbsp;rozluští. A&nbsp;přemýšlel dále&nbsp;– i&nbsp;za noci ve&nbsp;spánku.&nbsp;– Ale pak, když nápad nepřicházel, přenechal to&nbsp;budoucnosti. Snad mu&nbsp;to&nbsp;v&nbsp;hlavě uzraje… Zatím myslil na&nbsp;bližší úkoly.</span></p>
          <p class="chunk" data-nb-ref-number="30" data-nb-words="68" data-nb-chars="424"><span class="idea" data-nb-ref-number="30" id="idea30" data-nb-words="68" data-nb-chars="424">Vytvořil několik nádob, jež byly spíše mělkými kuthany<a href="./resources/undefined">18</a> než hrnky. Udělal si&nbsp;také několik dýmek&nbsp;– byl kdysi silným kuřákem, ale teď kouřil jen velmi málo, neboť jeho dřevěnka hrozila již propálením. Udělal si&nbsp;tudíž prostou „holandskou“ lulku<a href="./resources/undefined">19</a>, jinou podobnou obyčejným „gypsovkám“ a&nbsp;jednu složitou, „porcelánku“ s&nbsp;hlavičkou a&nbsp;jímkou na&nbsp;močku<a href="./resources/undefined">20</a>. Hrál si&nbsp;s&nbsp;tím v&nbsp;podvečer a&nbsp;v&nbsp;hlavě snoval plán, jak si&nbsp;udělat hrnčířský kruh.</span></p>
          <p class="chunk" data-nb-ref-number="31" data-nb-words="61" data-nb-chars="372"><span class="idea" data-nb-ref-number="31" id="idea31" data-nb-words="61" data-nb-chars="372">Konečně, když měl několik jakž takž možných nádob pohromadě, mu&nbsp;napadlo použít k&nbsp;výrobě formy. Vytvořil jednu nádobu tím, že&nbsp;hlínu zformoval podle skleněné láhve&nbsp;– hlína se&nbsp;lepila a&nbsp;namastil tedy láhev kozím lojem. Nebyla to&nbsp;snadná práce, jak zprvu myslil, ale podařilo se&nbsp;mu&nbsp;udělat hrnek, jenž sice nijak nepřipomínal svůj vzor, ale byl přece spíše hrnkem nežli kuthanem.</span></p>
          <p class="chunk" data-nb-ref-number="32" data-nb-words="37" data-nb-chars="231"><span class="idea" data-nb-ref-number="32" id="idea32" data-nb-words="37" data-nb-chars="231">A&nbsp;pak znovu pálil. Tentokráte vystavěl kolem na&nbsp;sebe nastavěného zboží vysokou hranici a&nbsp;udržoval ji&nbsp;hodně dlouho; a&nbsp;potom ještě zboží přikryl žhavým popelem a&nbsp;chladil opatrně a&nbsp;pomalu, chráně napjatou plachtou „pec“ i&nbsp;před větrem.</span></p>
          <p class="chunk" data-nb-ref-number="33" data-nb-words="123" data-nb-chars="711"><span class="idea" data-nb-ref-number="33" id="idea33" data-nb-words="123" data-nb-chars="711">Práce nedopadla nejlépe. Jeho hrnek se&nbsp;úplně rozpukal, i&nbsp;některé jiné větší misky. A&nbsp;zpozoroval, že&nbsp;se&nbsp;to&nbsp;stalo vesměs až&nbsp;při chlazení, neboť sestavená kupa stála pevně, a&nbsp;teprve když oheň již byl dávno vyhořelý, počala se&nbsp;hroutit. Mimo to&nbsp;bylo zboží nedopálené. Viděl, že&nbsp;bude nucen pomoci si&nbsp;jinak. Potřeboval pec. Nevěděl sice, jak hrnčířská pec vypadá, ale&nbsp;– je&nbsp;to&nbsp;pec, a&nbsp;první hrnčíři také zkoušeli. Snad pálili nejdříve v&nbsp;chlebové peci. Oč&nbsp;jde? O&nbsp;to, aby v&nbsp;ní bylo možno docílit stejnoměrně prudkého žáru, a&nbsp;pak o&nbsp;to, aby bylo možno udržet horko co&nbsp;nejdéle a&nbsp;aby vypálené zboží chladlo co&nbsp;nejdéle.&nbsp;– Nuže, žáru docílí komínem, tolik věděl, a&nbsp;pomalého chladnutí docílí tlustou vrstvou zdi a&nbsp;ucpáním otvorů.</span></p>
          <p class="chunk" data-nb-ref-number="34" data-nb-words="17" data-nb-chars="94"><span class="idea" data-nb-ref-number="34" id="idea34" data-nb-words="17" data-nb-chars="94">A&nbsp;pak přišel nápad takořka sám od&nbsp;sebe. Nepostaví svoji pec, vykope si&nbsp;ji! Aspoň hlavní části.</span></p>
          <p class="chunk" data-nb-ref-number="35" data-nb-words="178" data-nb-chars="1109"><span class="idea" data-nb-ref-number="35" id="idea35" data-nb-words="178" data-nb-chars="1109">Vyhlédl si&nbsp;k&nbsp;tomu vysoký, hlinitý břeh, jehož hlína se&nbsp;při hrnčířských pokusech neukázala valnou, a&nbsp;tam, uprostřed lesních velikánů, vykopal jakousi malou jeskyni, tak velikou, jak potřeboval, aby v&nbsp;ní mohl skrčen pracovat. Pod ní&nbsp;vykopal druhou, menší&nbsp;– topeniště spojené s&nbsp;hlavní pecí vzadu širokým otvorem. V&nbsp;tomto topeništi vyhrabal užší příkop k&nbsp;vyhrabávání popela. Naposledy vysekal od&nbsp;hlavní pece kolmo vzhůru po&nbsp;břehu úzkou, ale hlubokou rýhu&nbsp;– komín, jehož přední stěnu potom zakryl jako cihly velkými kusy drnovité hlíny. Do&nbsp;hlavní pece narovnal hranici suchého dříví, potom postavil i&nbsp;k&nbsp;hlavní peci přední stěnu rovněž z&nbsp;hliněných kvádrů a&nbsp;zapálil dole v&nbsp;topeništi malý oheň. Za&nbsp;chvíli valil se&nbsp;z&nbsp;komínu dým&nbsp;– a&nbsp;silný hukot ukazoval, že&nbsp;má&nbsp;pec znamenitý tah. Nechal oheň vyhasnout, rozkopal přední stěnu pece, vyhrabal zbylý popel a&nbsp;narovnal do&nbsp;pece svoje nedopálené nádobí, obkládaje je&nbsp;dřívím. Pec byla dosud velmi horká, ale Robinson byl zachvácen horlivostí a&nbsp;nedal se&nbsp;tím odstrašit. Postavil znovu přední stěnu, a&nbsp;zapáliv oheň ze&nbsp;spodu, ucpával pečlivě všechny otvory, jimiž neměl kouř unikat.</span></p>
          <p class="chunk" data-nb-ref-number="36" data-nb-words="150" data-nb-chars="914"><span class="idea" data-nb-ref-number="36" id="idea36" data-nb-words="150" data-nb-chars="914">Hustý dým valil se&nbsp;opět z&nbsp;komína, ale po&nbsp;chvíli přestal a&nbsp;jenom slabý kouř ukazoval, že&nbsp;oheň hoří uvnitř dokonale. Když se&nbsp;zdálo, že&nbsp;dříví v&nbsp;hlavní peci již vyhořelo, zapálil nový oheň dole v&nbsp;topeništi a&nbsp;nahlížeje malým otvorem, vlastně děrou v&nbsp;přední stěně proraženou, viděl, že&nbsp;opravdu vniká do&nbsp;pece dlouhý plamen ohně. Ostatně nepotřeboval otvoru, neboť když se&nbsp;pec oteplila a&nbsp;okolní hlína neochlazovala, vycházel plamen chvílemi ještě i&nbsp;dvoumetrovým komínem. Robinson nestačil topit a&nbsp;vyhrabovat popel&nbsp;– činil to&nbsp;hákem uříznutým ze&nbsp;zelené větve&nbsp;– a&nbsp;při tom přišel na&nbsp;to, že&nbsp;bude nejlépe, upraví-li pro příště pod topeništěm ještě řádný popelník tak, aby nemusil popel vyhrabovat, ale aby jej naopak mohl při přidávání nového paliva postrkovat stále více dozadu, kde by&nbsp;se&nbsp;pod otvorem, jímž šel plamen do&nbsp;pece, propadal jiným otvorem do&nbsp;popelníku. Bylo možno to&nbsp;provést, neboť pec naštěstí založil dosti vysoko.</span></p>
          <p class="chunk" data-nb-ref-number="37" data-nb-words="37" data-nb-chars="245"><span class="idea" data-nb-ref-number="37" id="idea37" data-nb-words="37" data-nb-chars="245">Konečně přerušil na&nbsp;chvíli topení a&nbsp;zahradil otvor topeniště, aby zabránil vnikání chladného vzduchu. Nahlížeje opět svým kukátkem, viděl, že&nbsp;zboží uvnitř žhne dosud temnorudě. Ucpal tedy díru, topeniště i&nbsp;komín drnem a&nbsp;ponechal pec svému osudu.</span></p>
          <hr>
          <p class="chunk" data-nb-ref-number="38" data-nb-words="8" data-nb-chars="54"><span class="idea" data-nb-ref-number="38" id="idea38" data-nb-words="8" data-nb-chars="54"><a href="./resources/undefined">17</a> Obilnina, druh čiroku, příbuzného prosu. <em>Pozn. red.</em></span></p>
          <p class="chunk" data-nb-ref-number="39" data-nb-words="10" data-nb-chars="57"><span class="idea" data-nb-ref-number="39" id="idea39" data-nb-words="10" data-nb-chars="57"><a href="./resources/undefined">18</a> Nízká nádoba na&nbsp;smažení nebo pečení, pánev. <em>Pozn. red.</em></span></p>
          <p class="chunk" data-nb-ref-number="40" data-nb-words="8" data-nb-chars="45"><span class="idea" data-nb-ref-number="40" id="idea40" data-nb-words="8" data-nb-chars="45"><a href="./resources/undefined">19</a> Druh dýmky s&nbsp;krátkým troubelem. <em>Pozn. red.</em></span></p>
          <p class="chunk" data-nb-ref-number="41" data-nb-words="11" data-nb-chars="61"><span class="idea" data-nb-ref-number="41" id="idea41" data-nb-words="11" data-nb-chars="61"><a href="./resources/undefined">20</a> Tekutina usazující se&nbsp;při kouření na&nbsp;dně dýmky. <em>Pozn. red.</em></span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./robinson_crusoe_014.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>